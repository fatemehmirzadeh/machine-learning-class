id,news_
14,فراهم شدن فرصت مشارکت شرکت‌های ایرانی در بازسازی سوریه/ مصاحبه اختصاصی با وزیر صنایع سوریهفراهم شدن فرصت مشارکت شرکت‌های ایرانی در بازسازی سوریه/ مصاحبه اختصاصی با وزیر صنایع سوریه وزیر صنایع سوریه تاکید کرد: در نتیجه جنگ ظالمانه علیه سوریه، بسیاری از زیرساخت‌های کشور به طور گسترده ویران شد و بازسازی این تاسیسات به سرمایه‌گذاران ایرانی پیشنهاد شد.
19,آمریکایی‌ها همچنان به دنبال تقویت پایگاه‌های نظامی خود در عراقآمریکایی‌ها همچنان به‌دنبال تقویت پایگاه‌های نظامی خود در عراقیکی از کارشناسان امور امنیتی عراقی از تحرکات آمریکا در راستای تقویت پایگاه‌های نظامی خود در عراق سخن گفت و آن را در تضاد با اظهارنظرها درباره خروج این نیروها دانست.
25,رایان رینولدز مهم‌ترین جایزه کشورش را برد/ تجلیل کانادا از بازیگربه گزارش خبرگزاری مهر به نقل از آسوشیتدپرس، رایان رینولدز با دریافت جایزه فرماندار کل کشورش تجلیل شد. جایزه فرماندار کل هر سال در بخش‌های مختلفی ارایه می‌شود که بخش هنرهای نمایشی هم از جمله آنهاست.در مراسم اهدای این جوایز مجری مراسم از رایان رینولدز برای همه افتخارهایی که برای کشورش کسب کرده است تجلیل کرد.هیات انتخاب جوایز ۲۰۲۱ در بیانیه خود از رایان رینولدز به عنوان یکی از محبوب‌ترین و شناخته‌شده‌ترین بازیگران کانادایی یاد و تاکید کرد که وی در مجموعه‌ای از زمینه‌های بازیگری از کمدی‌های تلویزیونی تا انیمیشن‌ها و فیلم‌های بلند خود را ثابت کرده است. این هیات از «دد پول» ۱ و ۲ به عنوان نمونه‌هایی از این قدرت یاد کرد و افزود همه این فیلم‌ها با تحسین منتقدها روبه رو شده‌است.بنا به اعلام مجله فوربز، رینولدز در سال ۲۰۲۰ با ۷۱٫۵ میلیون دلار درآمد، دومین بازیگر پردرآمد هالیوود بوده است. «هابز و شاو» در سال ۲۰۱۹، صداپیشگی «غارنشین‌ها: عصر جدید» در سال ۲۰۲۰، فیلم سینمایی «مرد آزاد» در سال ۲۰۲۱ از جدیدترین فیلم‌های وی هستند.جوایز فرماندار کل در ۲ بخش انگلیسی زبان و فرانسوی زبان به بهترین داستان، ادبیات غیرداستانی، شعر، نمایشنامه، ادبیات جوانان، کتاب‌های مصور و ترجمه نیز اهدا می‌شود.
26,ابرژله ای که قدرت تحمل وزن خودرو را داردبه گزارش خبرگزاری مهر به نقل از دیلی میل، به گفته آنها هیدروژل شیشه مانند مذکور شبیه ژله نرم است، اما هنگامیکه ماده تحت فشار قرار می‌گیرد مانند شیشه ضد ضربه عمل می‌کند.برای این منظور محققان شبکه ای از پلیمرها را استفاده کردند که با کمک واکنش‌های شیمیایی برگشت پذیر در کنار هم حفظ شده بودند تا بتوانند ویژگی‌های مکانیکی ژله را کنترل کنند. این نخستین باری است که ماده نرمی تولید شده که چنین تحمل بالایی در مقابل نیروی‌های فشاری دارد.ابر ژله مذکور برای استفاده در نرم ربات‌ها و همچنین جایگزین کردن غضروف‌های آسیب دیده کارآمد است. درهمین راستا محققان از ماده جدید برای ساخت حسگر فشار هیدروژلی استفاده کرده‌اند.این حسگر هنگامیکه زیر پا قرار می‌گیرد، قادر به رصد راه رفتن، ایستادن و پرش کاربر است.هیدروژل ها شبکه‌هایی سه بعدی از پلیمرهای آب دوست هستند که در آب منبسط می‌شوند و مقدار زیادی مایعات را در ساختار خود حفظ می‌کنند. سختی و قدرت ترمیم خود از ویژگی‌های محبوب این مواد است.
27,کشف آسیب‌پذیری جدید در سیستم‌عامل ویندوزبه گزارش خبرگزاری مهر به نقل از مرکز مدیریت راهبردی افتای ریاست جمهوری، آسیب‌پذیری و ضعف امنیتی جدید و قدرتمند در تمامی نسخ ویندوز، سطح دسترسی مهاجمان را افزایش می‌دهد و سوءاستفاده از آن، دستیابی به امتیازات کاربر با سطح دسترسی بالا را به‌صورت محلی فراهم می‌کند.با استفاده از این آسیب‌پذیری جدید، مهاجمان دارای دسترسی محدود، می‌توانند به‌راحتی در یک دستگاه هک شده، امتیازات و سطح دسترسی خود را افزایش داده و آلودگی را در شبکه توسعه دهند.امتیازات SYSTEM بالاترین حق دسترسی برای کاربران Windows است که انجام هر یک از فرامین سیستم‌عامل را ممکن می‌سازد.یکی از محققان امنیت سایبری، جزئیات فنی این آسیب‌پذیری جدید را از نوع روز صفر افشا و اثبات کرده است که نسخ مختلفی از سیستم‌عامل ویندوز از این ضعف امنیتی، تأثیر می‌پذیرند.با وجودی که شرکت مایکروسافت، مجموعه اصلاحیه‌های امنیتی ماه نوامبر ۲۰۲۱ را منتشر کرده، اما محقق یادشده اثبات کرده که این ضعف امنیتی به‌درستی ترمیم نشده است و مجموعه اصلاحیه‌های امنیتی، اقدامی به وصله آن نخواهد کرد، زیرا به آسیب‌پذیری بسیار مخرب‌تری منجر می‌شود.این محقق امنیت سایبری گفته است اگرچه می‌توان از طریق اعمال و پیکربندی Group Policy از نصب فایل‌های MSI توسط کاربران «Standard» جلوگیری کرد، ضعف امنیتی روز صفر جدید همچنان این پیکربندی را دور می‌زند و به هر حال کار خواهد کرد.پس از افشای ضعف امنیتی جدید و انتشار عمومی نمونه اثبات‌گر، محققان امنیتی سیسکو نیز در گزارشی از شناسایی چندین بدافزار خبر داده‌اند که در حال آزمایش آسیب‌پذیری مذکور و نمونه اثبات‌گر منتشر شده در حملات کوچک هستند تا در آینده کارزارهای گسترده‌ای را راه‌اندازی کنند.این امر نشان می‌دهد که مهاجمان چقدر سریع ضعف‌های امنیتی و نمونه اثبات‌گری را به کار گرفته‌اند که در دسترس عموم قرار گرفته است.کارشناسان مرکز مدیریت راهبردی افتا از راهبران امنیتی زیر ساخت‌های حیاتی خواسته اند تا به دلیل پیچیدگی آسیب‌پذیری جدید در سیستم عامل ویندوز، منتظر انتشار یک وصله امنیتی از سوی مایکروسافت باشند، چون به احتمال قوی، شرکت مایکروسافت این آسیب‌پذیری را در به‌روزرسانی ماه جدید میلادی برطرف خواهد کرد.اطلاعات و توضیحات فنی در پایگاه اینترنتی مرکز مدیریت راهبردی افتا منتشر شده است.
28,طراحی سامانه کنترل و مهار شن در چاه‌های نفت و گازبه گزارش خبرگزاری مهر به نقل از ‌صندوق نوآوری و شکوفایی، روح‌الله آهنگران، مدیرعامل یک شرکت دانش بنیان گفت: در این شرکت، توانایی ارائه خدمات گسترده و یکپارچه مانند طراحی و مهندسی، تهیه و تأمین کالا، ساخت تجهیزات و خدمات رانش و نصب در میادین نفت و گاز را داریم.وی با بیان اینکه تولید یکی از مهمترین ابزارهای استراتژیک صنعت نفت تحت عنوان «ویپ استاک» در این شرکت یکی از افتخارات ما بوده، گفت: بنا داریم آویزه‌های آستری چرخشی را که از جمله پیشرفته‌ترین تجهیزات درون چاهی کاربردی برای افزایش ظرفیت میادین نفتی کشور هستند را به تولید برسانیم.به گفته آهنگران، با اتکا به تخصص و تجربه شرکت، فعالیت جدی خود را در جهت تکمیل خدمات یکپارچه، خدمات جانبی چاه‌های نفت و گاز از قبیل مانده‌یابی و سیستم کنار گذر چاه‌ها ( ویپ استاک)، مسدودکننده ها و... ادامه می‌دهیم.مدیرعامل شرکت اظهار کرد: تاکنون در این شرکت بیش از ۵۰۰ دستگاه «ویپ استاک» را به تولید رسانده ایم.وی با بیان اینکه تکنولوژی سیستم‌های مهار شن انحصارا در اختیار کشورهای آمریکای شمالی، ایران و چین است، گفت: استفاده از این دستگاه، منجر به حفظ مزایای کلیه سیستم‌های کنترل شن، می شود که اکنون با استفاده از نمونه ایرانی آن، باعث جلوگیری از واردات خواهیم شد.
29,هشدار همراه اول درباره کلاهبرداری از طریق مکالمه بین‌المللبه گزارش خبرگزاری مهر به نقل از اداره کل ارتباطات شرکت ارتباطات سیار ایران، تماس های ناشناس بین المللی، ارتباط با شماره مسابقات شبکه های ماهواره ای، پیامک های حاوی لینک های اغوا کننده، تعامل با سایت های اینترنتی از قبیل دوست یابی و شرط بندی و مواردی از این دست، اغلب به دنبال کلاهبرداری از مشترکان هستند که منجر به صدور صورتحساب های نجومی برای آنان می شود.در رایج ترین شیوه که از قضا در رأس تقلب های صنعت تلکام دنیا نیز قرار دارد، مشترکان با تماس های از دست رفته ای از سرشماره های بین المللی و با منشأ نامشخص مواجه می شوند که در صورت تماس گرفتن با آن شماره ها، متحمل هزینه سنگین خواهند شد.خوشبختانه با توجه به مسائل امنیتی شبکه همراه اول، امکان هک کردن سیم کارت و شماره مشترکان جهت پرداخت ناخواسته هزینه استفاده دیگران، برای کلاهبرداران وجود ندارد تا از این طریق بتوانند هزینه های سنگینی را به مشترکان تحمیل کنند؛ بنابراین کلاهبرداران صرفا از طریق وسوسه و تحریک مشترکان اقدام به سو استفاده از آن ها می کنند.با وجود آن که در سال ۱۳۹۸ با ابلاغ مصوبه ۲۸۹ به اپراتورها، موضوع انتقال مکالمه بین الملل مشترکان از سمت شرکت ارتباطات زیرساخت به اپراتورهای کشور منتقل شد و بعد از آن به واسطه قرارداد اپراتورها با شرکت های خارجی حمل ترافیک (به اصطلاح کریر) که ترافیک مشترکان را به تمامی کشورها و اپراتورهای بین المللی حمل می کنند، ترافیک مشترکان در ابری از شرکت های حامل دست به دست می شود تا به مقصد برسد؛ اما برخی از این قبیل کلاهبرداری ها از سمت این شرکت ها در حال انجام است که هم به مشترکان و هم به اپراتورها لطمه می زند.در حال حاضر، همراه اول تنها اپراتوری است که سوئیچ انحصاری خود را دارد و به همین دلیل با پیاده‌سازی الگوریتم های شناسایی و مسدود سازی شماره ها در لبه شبکه، سرعتی بسیار بالاتر از هرگونه سامانه مدیریت تقلب قبلی را داراست و روزانه بیش از چند هزار رنج شماره تقلبی، شناسایی و مسدود می شود.همچنین در طول دو سال گذشته نیز به صورت مستمر، علاوه بر نظارت آنلاین شبانه روزی و تغییر مسیرهای پرتقلب به مسیرهای کم ریسک و با کیفیت، شکایت مشترکان در این خصوص بررسی شده و در صورت تماس با مقاصد متقلبانه به مشترک آگاهی رسانی و در دو مورد جبران خسارت به مشترکان صورت گرفته و همچنین جریمه ای برای شرکت های حامل متقلب در نظر گرفته شده است.همراه اول به مشترکان خود توصیه کرده در محیط های پرریسک و سفرهای خارجی، علاوه بر تعریف قفل گوشی و اثر انگشت، قفل سیمکارت (PIN) خود را هم برای جلوگیری از سوء استفاده های احتمالی ناشی از دزدی گوشی و سیمکارت فعال کنند؛ همچنین این نوید را به مشترکانی که نمی خواهند از سرویس مکالمه بین الملل استفاده کنند داده که بزودی بتوانند از طریق یک کد دستوری که اطلاع رسانی خواهد شد، محدودیت تماس با مقاصد بین المللی را برای شماره خود فعال کنند.لازم به ذکر است در اختیار گذاشتن بدون نظارت گوشی به کودکان و نوجوانان هم ممکن است باعث تماس خواسته یا ناخواسته با شماره های بین الملل شود که با توجه به آنی بودن شارژینگ سرویس مکالمه بین الملل در اپراتورها، مشترکان با مشاهده قبض میاندوره یا مراجعه به اپلیکشن «همراه من» یا مشاهده شارژ سیمکارت اعتباری خود، می توانند به سرعت متوجه این موضوع شوند.همراه اول در پایان تاکید کرده که مشترکان درصورت مشاهده تماس از دست‌رفته (missed call) به کد کشور تماس گیرنده در زمان تماس دقت کنند و در صورتی که در زمان تماس روی صفحه گوشی به جز کدهای ۰۰۹۸ یا ۹۸+، کد دیگری مشاهده شد، بلافاصله تماس را قطع کرده و شماره را بررسی کنند.
30,زلزله ۴.۳ ریشتری حوالی سرپل ذهاب را لرزاندبه گزارش خبرنگار مهر، زلزله‌ای ۴.۳ ریشتری در عمق ۱۱ کیلومتری زمین حوالی سرپل ذهاب را لرزاند.این زمین لرزه ساعت ۱۹:۴۱ بعد از ظهر امروز یکشنبه ۷ آذرماه، حوالی سرپل ذهاب گزارش شده است.این زلزله به طول جغرافیایی ۴۵.۷ و عرض جغرافیایی ۳۴.۳۹ در ۱۶ کیلومتری سرپل ذهاب، ۱۸ کیلومتری قصر شیرین و ۳۳ کیلومتری گیلانغرب رخ داده است.گفتنی است، تاکنون از خسارات ناشی از این زلزله اخباری نرسیده است.
34,به گزارش خبرگزاری مهر به نقل از صوت المنامه، مردم بحرین با برپایی تحصن در شهر «السنابس» خواستار آزادی هرچه سریع‌تر فعالان سیاسی از زندان‌های آل خلیفه شدند. تحصن کنندگان اعلام کردند که آزادی «عبدالجلیل السنکیس» فعال برجسته بحرینی را خواستار هستند.بر اساس این گزارش، فعالان حقوق بشری بحرین اعلام کردند که اوضاع جسمانی السنکیس بسیار وخیم است. وی در حال حاضر صد و چهل و چهارمین روز اعتصاب غذای خود را پشت سر می‌گذارد و هم اکنون در بیمارستان بستری است.به گفته فعالان حقوق بشری بحرین، زندانیان بحرینی در زندان‌های آل خلیفه از ابتدایی‌ترین حقوق خود نیز محروم هستند. این فعالان حقوق بشری نسبت به وقوع هرگونه اتفاق ناگوار برای عبدالجلیل السنکیس هشدار دادند.گفتنی است، عبدالجلیل السنکیس فعال حقوق بشری بحرین در سال ۲۰۱۱ به دلیل شرکت در اعتراضات مردمی بازداشت شد. السنکیس به اتهام تلاش برای سرنگون ساختن رژیم آل خلیفه به حبس ابد محکوم شده است. طبق آخرین گزارش‌ها، وی از بیماری‌های متعدد رنج می‌برد و هم اکنون در بیمارستان بستری است.کد خبر 5363216
39,به گزارش خبرگزاری مهر، مدیر ارتباطات و امور بین الملل شرکت بهره برداری متروی تهران و حومه اعلام کرد: در ساعت ۰۶:۳۰ صبح امروز دوشنبه ۸ آذر ماه ۱۴۰۰ به دلیل نقص فنی سوزن در محدوده ایستگاه ارم سبز در خط چهار حرکت قطارها در این ایستگاه با مشکل روبرو شد.این اختلال بلافاصله با تلاش تکنسین‌های فنی برطرف شد و حرکت قطارها از ساعت ۰۷:۰۰ به حالت عادی بازگشت و خدمات رسانی به مسافران در این ایستگاه در حال انجام است.گفتنی است این اختلال تنها برای ایستگاه ارم سبز بود و سرویس دهی در دیگر ایستگاه‌های خط ۴ به طور عادی انجام شد.کد خبر 5363331
43,به گزارش خبرگزاری مهر به نقل از مرکز رسانه قوه قضائیه، ادامه جلسه دادگاه رسیدگی به سانحه پرواز PS۷۵۲ اوکراین با حضور متهمان، شکات، خانواده جان‌باختگان و وکلای آن‌ها به ریاست قاضی ابراهیم مهرانفر در دادگاه نظامی استان تهران، برگزار شد.در جلسه نخست دادگاه، فصل اول کیفرخواست پرونده قرائت و در خلال آن اسامی شکات، خلاصه شکایت و اظهارات شاکیان ایراد شد.در این دادگاه ده متهم از رده‌های نظامی مختلف حضور دارند و دارای ۵ وکیل هستند. شکات نیز دارای ۱۹ وکیل هستند.قاضی ابراهیم مهرانفر با قدردانی از همکاری و مساعدت اولیای دم و شکات پرونده، اظهار داشت: در پایان جلسه قبلی دادگاه که در هفته قبل تشکیل شد تعدادی از اولیای دم و وکلای شکات به نمایندگی از سایر شاکیان پرونده در جلسه‌ای با حضور هیأت قضائی شرکت کردند و در آن جلسه مقرر شد که ادامه کیفرخواست در این جلسه قرائت شود و پس از آن یک مهلت مقتضی و مناسب به شکات پرونده و وکلا داده شود تا ایرادات خود را به پرونده و نظر کارشناسی بیان دارند.وی بیان کرد: قرار است امروز ابلاغ کارشناسی از سوی دادسرا در مورد پرونده حاضر صورت گیرد و متعاقب آن فرآیندهای قانونی لازم انجام پذیرد.از حضور ۱۰ متهم نظامی در دادگاه تا عودت بخشی از پرونده به دادسراپس از آنکه با دستور قاضی، نماینده دادستان برای قرائت ادامه کیفرخواست در جایگاه حاضر شد، شکات و اولیای دم اعلام داشتند که ابتدا باید نقص پرونده رفع شده و پس از آن کیفرخواست قرائت شود؛ این اظهارات شکات در حالی بود که قاضی مهرانفر به آنها متذکر شد که به موجب تشریفات قانونی دادگاه، ابتدا باید کیفرخواست قرائت شود و پس از آن، استماع نظرات شکات صورت بگیرد.رئیس دادگاه در پاسخ به این اظهارات شکات و اولیای دم که معتقد بودند دادگاه براساس کیفرخواست صادره از ناحیه دادسرا عمل خواهد کرد، گفت: دادگاه یک مرجع بی طرف و عادل است و الزامی به قبول کیفرخواست صادره ندارد و پس از قرائت کیفرخواست و انجام بررسی‌های لازم ممکن است رأی به رد مندرجات کیفرخواست بدهد.قاضی مهرانفر یادآور شد: بخش مربوط به منع پیگرد در پرونده حاضر از سوی دادگاه واجد نقص دانسته شده و برای رفع ایراد به دادسرا عودت داده شده است. پس از رفع نقص، آن بخش از پرونده الحاق خواهد شد.در خلال جلسه دادگاه، برخی از شکات نسبت به نحوه جزئیات اطلاع رسانی صورت گرفته از جلسه نخست دادگاه، انتقاداتی را مطرح کردند.در پایان، قاضی گفت: زمان برگزاری جلسه بعدی دادگاه متعاقباً اعلام خواهد شد.کد خبر 5363034
46,به گزارش ایرناپلاس، بودجه سالانه یکی از مهم‌ترین اسناد و قوانین مالی کشور است که دولت، خانوارها و بخش خصوصی را تحت تأثیر قرار می‌دهد. دولت با تأکید بر اینکه بودجه ۱۴۰۱ بودجه‌ای عادلانه است، لایحه بودجه را در کمتر از ۱۰ روز آینده به مجلس خواهد برد.ایرناپلاس در گفت‌وگو با یک کارشناس مسائل اقتصادی، چهار اصلاح بودجه‌ای برای تحقق هدف عدالت در بودجه را مورد بررسی قرار داده است. «اصلاح نظام یارانه‌ای، اصلاح نظام مالیاتی، حذف مصارف غیره‌بهره‌ور در دستگاه‌های اجرایی و یکسان‌سازی حقوق و دستمزد کارکنان دولتی»، محورهای چهارگانه‌ای هستند که به گفته وحید شقاقی اقتصاددان و عضو هیات علمی دانشگاه خوارزمی می‌توانند بودجه عادلانه را محقق کنند.عدالت در توزیع یارانه انرژیشقاقی در این رابطه به ایرناپلاس گفت: اگر دولت می‌خواهد بودجه به سمت عدالت حرکت کند می‌تواند با چند مورد اصلاحات در لایحه بودجه سال آینده، به این هدف دست پیدا کند. نخستین اقدام برای عدالت‌محور شدن بودجه، اصلاح نظام یارانه‌ای کشور است.وی با یادآوری حجم بالای یارانه انرژی و توزیع ناعادلانه آن گفت: برآوردها نشان می‌دهد ماهانه ۲۶۰ هزار میلیارد تومان یارانه انرژی پرداخت می‌شود که رقم قابل توجه و انحراف بزرگی در تخصیص منابع کشور است. این حجم از منابع فقط به گروه اقلیت می‌رسد و اکثریت جامعه از آن محروم هستند.پیش از این، مرکز پژوهش‌های مجلس شورای اسلامی در گزارشی با عنوان «درباره یارانه انرژی در ایران» که در سال ۱۳۹۸ منتشر شد، به گزارشی از مؤسسه مطالعات بین‌المللی انرژی درباره سهم دهک‌های هزینه‌ای از یارانه گاز طبیعی، فرآورده‌های نفتی، بنزین و CNG استناد کرده بود که براساس آن، دهک اول یعنی کم‌درآمدترین گروه جامعه فقط ۵ درصد از کل یارانه انرژی در گروه‌های یادشده را دریافت می‌کنند.ایرناپلاس- توزیع یارانه انرژی و نسبت یارانه انرژی به مصرف خانوار در دهک‌های درآمدی خانوارهای دهک دهم یعنی خانوارهای با درآمد بالا، بیشترین دریافت‌کننده یارانه انرژی در ایران هستند. سهم دهک اول درآمدی یعنی خانوارهای کم‌درآمد از یارانه انرژی، تقریباً یک سوم دهک دهم است آن هم در حالی که یارانه انرژی در خانوارهای دهک‌های پایین درآمدی، بخش بیشتری از هزینه کل خانوار را در مقایسه با دهک‌های بالای درآمدی، پوشش می‌دهد.این در حالی است که دهک دهم یعنی پردرآمدترین گروه جامعه، حدود ۱۵ درصد از یارانه انرژی در این گروه‌ها را دریافت کرده‌اند و سهم این دهک در مقایسه با دهک اول، حدود سه برابر بوده است. بر این اساس می‌توان گفت توزیع یارانه انرژی در کشور عادلانه نیست و دولت می‌تواند با اصلاح نظام یارانه انرژی در لایحه بودجه سال ۱۴۰۱، یک گام به سمت بودجه عدالت‌محور بردارد.اصلاح نظام مالیاتیشقاقی، گام دوم برای عدالت‌محور شدن بودجه را اصلاح نظام مالیاتی دانست و گفت: نظام مالیاتی کشور غیرعادلانه و دچار انحراف از سیاست‌های عدالت‌محور است. فرار مالیاتی و معافیت‌های مالیاتی غیرضروری در کنار پایه‌های مالیاتی نامناسب، از ویژگی‌های کنونی نظام مالیاتی هستند. بنابراین ساماندهی معافیت‌های مالیاتی، کاهش فرار مالیاتی و تعریف پایه‌های مالیاتی جدیدی که گروه‌های ثروتمند را هدف قرار می‌دهد؛ از اقدامات لازم در این زمینه هستند.برآوردهای متفاوتی از فرار مالیاتی در ایران وجود دارد. یکی از آخرین اظهارنظرهای مقام‌های رسمی درباره فرار مالیاتی در کشور، در همایش نقد و بررسی طرح قانونی مالیات بر عایدی سرمایه مطرح شد که تابستان امسال در وزارت امور اقتصادی و دارایی برگزار شده بود. امیدعلی پارسا رئیس وقت سازمان امور مالیاتی کشور در این همایش، میزان فرار مالیاتی را ۱۰۰ هزار میلیارد تومان بیان کرد که ۵۰ درصد آن ناشی از فرار مالیاتی و بقیه ناشی از اجتناب مالیاتی است. علاوه بر این، ارزش معوقه‌های مالیاتی نیز ۳۷۰ هزار میلیارد تومان اعلام شد.ادغام دستگاه‌های موازی و یکسان‌سازی حقوق و دستمزدبه گفته شقاقی، سومین گام برای داشتن بودجه‌ای عادلانه، جلوگیری از مصارف غیر بهره‌ور در دستگاه‌های اجرایی کشور  است. اکنون دستگاه‌های بسیاری با مأموریت‌های موازی مشغول به‌کار هستند که ادغام آنها می‌تواند از اتلاف منابع جلوگیری کرده و تخصیص منابع را از مسیر کاهش هزینه‌های زائد و غیر ضروری، هدفمند کند.وی، گام چهارم برای عدالت‌محوری در بودجه را کاهش شکاف حقوق و دستمزد در دستگاه‌ها و بین دستگاه‌ها در سطوح مختلف دانست و گفت: می‌توان با سیاست‌های یکسان‌سازی حقوق و دستمزد و حذف پرداخت‌های بسیار بالا، نظام پرداخت حقوق و دستمزد را که بخش قابل توجهی از هزینه‌های جاری بودجه را به خود اختصاص می‌دهد، اصلاح و از این مسیر، هدف بودجه عادلانه محقق کرد.
55,۴ فیلم تازه به سینماها می‌آیند/ پیشنهاد برای حمایت‌های کروناییبه گزارش خبرنگار مهر، جلسه شورای صنفی نمایش امروز ۷ آذر ماه تشکیل شد.براساس این جلسه مقرر شد فیلم سینمایی «بندر بند» ساخته منیژه حکمت از ۱۰ آذرماه، «جنایت بی دقت» ساخته شهرام مکری از ۱۷ آذر ماه، «بی همه چیز» ساخته محسن قرایی و «اتومبیل» از ۲۴ آذر ماه به نمایش دربیایند.همچنین در این جلسه مقرر شد سینماهای سراسر کشور اجازه اکران کمتر از سه سانس هر فیلم را نداشته باشند مگر سانس ۱۰ شب به بعد.در این جلسه، شورای صنفی نمایش به سازمان سینمایی پیشنهاد داد تا پایان سال نسبت به پرداخت حمایت کرونایی حداقل به مبلغ یک صد میلیون تومان مساعدت کند.در این جلسه بر این تاکید شد که فیلم‌های سینمایی طبق آئین نامه اکران می‌توانند ۳۰ ثانیه تبلیغ تجاری در ابتدای هر فیلم داشته باشند.
57,زن فضانورد چینی از زمین عکس گرفتبه گزارش خبرگزاری مهر به نقل از اسپیس، وانگ یاپینگ، ژای ژیگانگ و یی گانگ فو همراه فضاپیمای شنژو ۱۳ به ماژول تیان هه سفر کردند.این فضانورد چینی در ۱۸ نوامبر عکسی از دریاچه کوینگ های ثبت کرده. این دریاچه در یونسکو ثبت شده و از اهمیت بین المللی برخوردار است.ژیگانگ و یی گانگ فو نیز تصاویری از یاپینگ ثبت کرده‌اند که وی را در حالت شناور در ماژول تیان هه نشان می‌دهد.او نخستین زن فضانورد چینی است که پیاده روی فضایی انجام داده و پیش بینی می‌شود طی مأموریت ۶ ماهه خود در فضا یک بار دیگر این عملیات را انجام دهد.
64,داوید دخیا پس از ارسال کرنر دچار مصدومیت شد، اما داور دیر متوجه این مشکل شد و زمانی سوت خود را به نشانه توقف بازی زد که توپ درون دروازه جای گرفته بود، به همین جهت پس از مشورت با تیم داوری گل به سود آرسنال به ثبت رسید.
82,مجله اکونومیست در آستانه برگزاری مسابقات فرمول ۱ در عربستان گزارشی در خصوص احتمال لغو ممنوعیت مصرف نوشیدنی‌های الکلی در عربستان نوشت.
91,یکی از کارشناسان امور امنیتی عراقی از تحرکات آمریکا در راستای تقویت پایگاه‌های نظامی خود در عراق سخن گفت و آن را در تضاد با اظهارنظرها درباره خروج این نیروها دانست.
97,شیوه برگزاری امتحانات نهایی و غیرنهایی نیم‌سال اول دانش‌آموزان مشخص شد؛ در مناطقی که آموزش به‌شیوه حضوری در مدارس جریان دارد، ارزشیابی پیشرفت تحصیلی دانش‌آموزان به‌صورت حضوری است.
103,باید برند شرکت ملی نفتکش احیاء شودباید برند شرکت ملی نفتکش احیاء شودمدیرعامل شرکت ملی نفتکش گفت: برند ان آی تی سی به عنوان یکی از بزرگ‎ترین شرکت‎‌های کشتیرانی نفتی دنیا، باید احیا شده و هیچ گونه خدشه‌ ‎ای بر این برند قابل تحمل نیست.به گزارش خبرگزاری مهر، حسین شیوا مدیرعامل شرکت ملی نفتکش ایران به همراه مدیران ارشد این شرکت، در سومین هفته کاری خود بعد ازانتصاب به عنوان مدیرعامل، با عزیمت به منطقه عملیاتی عسلویه و بازدید از کشتی‌های این منطقه، پای صحبت‌های دریانوردان این شرکت نشست.مدیرعامل شرکت ملی نفتکش ایران با بیان اینکه ارتقای وضعیت نیروی انسانی شرکت، یکی از مهمترین اولویت‎‌های کاری تیم مدیریتی جدید محسوب می‌شود، بیان کرد: از همان ابتدای حضور در شرکت ملی نفتکش ایران، بنا را بر این گذاشتم که به صورت متناوب و در دوره‌های زمانی مختلف، با حضور در میان دریانوردان ناوگان به صورت مستقیم و بی‎واسطه با آنان به گفت‎وگو بنشینم و در این راستا در سومین هفته کاری خود در جمع صمیمانه شما حاضر شدم.شیوا، حفظ و ارتقای کرامت انسانی پرسنل را خط قرمز خود عنوان نموده و گفت: کرامت انسانی پرسنل و دریانوردان ابعاد مختلفی دارد. از بهبود تعامل مدیریت با دریانوردان گرفته تا نحوه برخورد و رفتار پرسنل ستادی با این عزیزان و همچنین بهبود رفاهیات و تسهیلات مختلف، همگی در زمره اولویت‌های ارتقای کرامت انسانی پرسنل و دریانوردان محسوب می‌شود.عضو هیأت مدیره شرکت ملی نفتکش ایران توجه به ابعاد مختلف زندگی دریانوردان و خانواده‌های آنان را از دیگر عناصر لازم بهبود کرامت انسانی پرسنل عنوان نمود.وی با بیان اینکه برندینگ و تعالی سازمان باید در زمره اهداف و اولویت‎‌های همه پرسنل شرکت باشد، ادامه داد: برند ان آی تی سی به عنوان یکی از بزرگ‌ترین شرکت‎‌های کشتیرانی نفتی دنیا، باید احیا شده و هیچ گونه خدشه ‎ای بر این برند قابل تحمل نیست.مدیرعامل شرکت ملی نفتکش ایران، توجه به خودباوری را گام مهمی در این مسیر دانست و افزود: تیم مدیریتی جدید وظیفه دارد که انگیزه پرسنل و دریانوردان را برای احیای برندینگ شرکت ملی نفتکش ایران بالا ببرد.
104,بررسی نقاط تاریک کارنامه اپل/ آسیب پذیری محصولات و جاسوسیبررسی نقاط تاریک کارنامه اپل/ آسیب پذیری محصولات و جاسوسیمرور کارنامه اپل در طول سالهای فعالیتش نشان می دهد، این شرکت فناوری در حوزه های مختلفی از فرار مالیاتی گرفته تا شرکت در برنامه های جاسوسی، مورد انتقاد کاربران و متخصصان حوزه فناوری است.به گزارش خبرنگار مهر؛ اپل در حال حاضر یکی از با ارزش ترین شرکت‌ها و برندهای جهان در عرصه فناوری است و اغلب به عنوان یکی از پیشگامان نوآوری در دره سیلیکون شناخته می‌شود. بنابراین مانند هر شرکت فناوری بزرگ دیگری، وقوع طیف گسترده‌ای از تخلفات و رسوایی‌های بزرگ، برای این شرکت نیز مانند رقبایش، امری دور از ذهن نیست.اپل بر خلاف همتایان فعال خود در عرصه تبلیغات یعنی گوگل و فیسبوک، یک شرکت فناوری تولیدکننده سخت افزار به شمار می‌رود. بر اساس آمار، این شرکت حجم بالایی از درآمد خود را از راه فروش محصولات سخت افزاری چون آیفون، آیپد و رایانه‌های مک به دست می‌آورد. این شرکت از همین حیث، دارای مدل تجاری و اقتصادی متفاوتی نسبت به دیگر شرکت‌های بزرگ فناوری آمریکا است. این شرکت که در طول سال‌های فعالیت خود، معمولاً نسبت به خروج از راهبرد اساسی خود، یعنی فروش سخت افزار بی رغبت بوده است، یکی از دو شرکت بزرگ فعال در بازار تلفن همراه به شمار می‌رود. اپل علاوه بر تمرکز در حوزه فروش سخت افزار به بازار پخش موسیقی، فروش اپلیکیشن، کتاب‌های دیجیتال و سرویس‌های پخش ویدئو نیز وارد شده است. طیف گسترده فعالیت‌های شرکت یاد شده، سبب وقوع رسوایی‌های متعدد در حوزه‌های مختلف شده است که در ادامه به بررسی برخی از یان رویدادها می پردازیم.رفتار ضدرقابتی و غیراخلاقی در تجارتاپل در طول سال‌های فعالیت خود، بارها به خاطر رفتارهای انحصارگرایانه در بازار قطعات رایانه‌ای و دیجیتال مورد انتقاد شدید جامعه کارشناسان و کاربران قرار گرفته است. این شرکت در مدل‌های جدید رایانه‌های مک بوک و برخی تجهیزات الکترونیکی خود، با ارائه اَشکال اختصاصی و غیرقابل تعویض قطعات، امکان پشتیبانی فنی سایر شرکت‌ها و تعمیرات جزئی دستگاه‌های خود را از بین برده است. این بدین معنا است که مصرف کنندگان محصولات اپل در اکثر مواقع مجبور هستند برای تعویض یا تعمیر محصول معیوب خود، فقط به نمایندگی‌ها و فروشگاه‌های اختصاصی این شرکت، مراجعه کنند. به عقیده بسیاری از کارشناسان حوزه سخت افزار، مدل‌های سال ۲۰۱۲ به بعد محصولات شرکت اپل، یکی از غیرقابل تعمیرترین انواع تجهیزات دیجیتال موجود در بازار هستند.این قبیل اقدامات انحصارگرانه در سایر خدمات اپل مانند سرویس موسیقی و فروشگاه آیتونز نیز مشهود است. این شرکت فروش و امکان استفاده از موسیقی‌های خریداری شده در آیتونز را صرفاً به تجهیزات مختص برند خود، محدود ساخته است. مدیران این شرکت، علاوه بر این، استفاده مشتریان خود از برخی خدمات شرکت‌های دیگر مانند ادوبی فلش و گوگل ویس را نیز به منظور اجبار کاربران به استفاده از خدمات جانبی اختصاصی خود، بر روی پلتفرم هایشان غیر ممکن ساخته‌اند.فرار از پرداخت مالیاتسازنده آیفون از اواخر دهه ۸۰ میلادی با استفاده از روش‌های مختلف به یکی از بزرگ‌ترین شرکت‌های دارای فرار مالیاتی گسترده در جهان، بدل شده است. بر اساس تحقیقات صورت گرفته، این شرکت نیز مانند دیگر شرکت‌های فناوری سیلیکون ولی مثل فیسبوک و گوگل، سود خود را از طریق شرکت‌های تابعه به کشورهایی با قوانین ساده مالیاتی مثل ایرلند، هلند، لوکزامبوگ و کشورهای حوزه کارائیب منتقل می‌کند.به عنوان مثال بر اساس آمار، اپل در سال ۲۰۰۴ بیش از یک سوم درآمد جهانی خود را از طریق شرکت‌های اقماری صوری به ایرلند هدایت کرده است. استفاده از این روش، در سال ۲۰۱۰ میزان مالیات پرداختی اپل را به حدود ۲ درصد از سود خالص این شرکت کاهش داده است.تحقیقات صورت گرفته نشان می‌دهد که این روند تا به امروز ادامه داشته است. شرکت اپل حدود ۱۰۲ میلیارد دلار از سرمایه خود را برای به حداقل رساندن مالیات پرداختی در خارج از ایالات متحده نگهداری می‌کند.ناکارآمدی در تأمین امنیت اطلاعاتاگرچه سیستم عامل مورد استفاده از سوی شرکت اپل، به واسطه تعداد کم کاربران به نسبت اندروید و دارا بودن سهم کمتری از بازار تلفن همراه و رایانه‌های شخصی، بدافزارهای خطرناک شناخته شده کمتری نسبت به دیگر سیستم عامل‌ها دارند؛ اما گزارش شرکت‌های امنیتی بزرگ جهان از روند افزایش آسیب پذیری محصولات اپل از سال ۲۰۰۳ تا به امروز حکایت دارد. این در حالی است که شرکت اپل در طول این سال‌ها همواره با تاکید بر امنیت بالای محصولات خود، به عنوان یک استراتژی بازاریابی، فروش تولیداتش را افزایش داده است.به عنوان مثال، در ماه سپتامبر سال میلادی جاری، اخباری مبنی بر آسیب پذیری کاربران دستگاه‌های اپل در برابر جاسوس افزار پگاسوس و شناسایی یک نقص امنیتی در سیستم عامل این شرکت منتشر شد.کارشناسان امنیتی آزمایشگاه امنیت سایبری سیتیزن، طی تحقیقات خود، دریافتند که مشتریان دولتی شرکت اسرائیلی پگاسوس، می‌توانند با استفاده از آسیب پذیری یاد شده، به همه دستگاه‌های اپل نفوذ کرده و آنها را هک کنند.اگرچه این آسیب پذیری شناسایی و به سرعت وصله امنیتی مناسب برای رفع آن به کاربران اپل عرضه شد، اما باید این حقیقت را پذیرفت که چنین نواقص امنیتی برجسته ای همیشه با سرعت، کشف نمی‌شوند.تخریب محیط زیستآسیب‌های زیست محیطی، چالش دیگری است که شرکت اپل در سال‌های اخیر همواره با آن مواجه بوده است. مسئله وجود مواد شیمیایی سمی پایدار در محصولات شرکت اپل و تولید این قبیل پسماندها در خلال فرایند تولید، همواره از سوی فعالان محیط زیست، مورد شدیدترین انتقادات بوده است.مؤسسه صلح سبز، در تاریخ ۲۱ آوریل سال ۲۰۱۱ طی گزارشی اعلام کرد که مراکز داده متعلق به شرکت اپل و دیگر غول‌های فناوری، حدود ۲ درصد از کل برق تولیدی جهان را مصرف می‌کنند و این میزان به صورت مداوم در حال افزایش است. علاوه بر این بسیاری از دیگر مؤسسات و نهادهای فعال حوزه محیط زیست، در خلال همان سال نسبت به آثار مخرب فعالیت شرکت اپل بر محیط زیست، ابراز نگرانی کردند.همکاری با آژانس امنیت ملی آمریکابر اساس اسناد افشا شده توسط گاردین و واشنگتن پُست در مورد آژانس امنیت ملی ایالات متحده آمریکا در سال ۲۰۱۳، اپل جزو شرکت‌های حاضر در پروژه جاسوسی این سازمان امنیتی، موسوم به «پریزم» است. پریزم نام رمز یک برنامه جاسوسی است که آژانس امنیت ملی ایالات متحده آمریکا آن را در سال ۲۰۰۷ آغاز کرد و هدف آن گردآوری داده‌های مربوط به ارتباطات اینترنتی ساکنان غیر آمریکایی این کشور از طریق چندین شرکت بزرگ ارائه دهنده خدمات اینترنت است.دولت ایالات متحده پس از انتشار این خبر و به خاطر فشار شدید افکار عمومی، وجود چنین پروژه‌ای را رسماً تأیید کرد.بر اساس اسناد فاش شده، شرکت‌های حاضر در این طرح، دسترسی سرورهای خود را به طور کامل در اختیار آژانس امنیت ملی قرار داده بودند. این در حالی است که مدیران اپل، هرگز این ادعا را نپذیرفتند و همواره هرگونه همکاری و حضور در این برنامه را منکر شدند.وضعیت اسفبار کارگران کارخانه چینی اپلوضعیت کارگران چینی حاضر در کارخانه‌های برون مرزی اپل، همواره یکی از نقاط برجسته انتقاد از مدیران این شرکت بوده است. بر اساس گزارش‌های منتشر شده در مورد واحدهای تولیدی شرکت اپل در چین، کارخانه‌های این شرکت، محیطی ناامن و خطرناک برای کارگران محسوب می‌شود.شرکت اپل در سال ۲۰۱۱ و پس از خودکشی ۱۴ کارگر شرکت فاکس کان، تولید کننده محصولات اپل در چین، اقدام به تدوین دستورالعمل ایمنی و استانداردسازی محیط کار در این کارخانه‌ها کردند.این در حالی است که بی بی سی طی تحقیقات بعدی خود در سال ۲۰۱۴، از عدم اجرای استاندارهای یاد شده و تداوم شرایط نامساعد کاری، خبر داد.بر اساس گزارش‌های منتشر شده در این مورد، اضافه کاری‌های اجباری، خوابگاه‌های غیراستاندارد و روزهای کاری پر استرس و طاقت فرسا، تنها گوشه‌ای از شرایط دشوار کارگران تولید کننده اپل در چین، محسوب می‌شود.ایرادات متعدد در طراحی محصولاتعلاوه بر موارد ذکر شده، افت کیفیت و وجود ایرادات متعدد در محصولات این شرکت نیز، یکی دیگر از موضوعاتی است که سبب انتقاد بسیاری از مصرف کنندگان محصولات این شرکت شده است. تلفن‌های همراه هوشمند اپل در سال‌های اخیر، بارها با مشکلات طراحی و سخت افزاری چون نرمی و شکنندگی بدنه، ایرادات صفحه نمایشگر و نواقص فنی در دوربین روبه‌رو شده‌اند.روزهای سخت پیش روی اپلاگرچه اپل در طول سال‌های فعالیت خود، همواره روند رو به رشد و تکاملی ر طی کرده است، اما برخی از متخصصان بر این باور هستند که ظهور رقبای جدیدی چون هوآوی و شیائومی، می‌تواند چالشی جدی بر سر راه تداوم روند موفقیت این برند تجاری محسوب شود. از سوی دیگر، رسوایی‌های پی در پی این شرکت، سبب افزایش بدبینی نسبت به عملکرد آن در سال‌های اخیر شده است. بی شک این شرکت برای تداوم حضور پررنگ خود در بازار تلفن همراه و تجهیزات رایانه‌ای، به راهبردی مدون و کلان برای مقابله با شرکت‌های رقیب نوظهور و بهبود کیفیت محصولات خود در جنبه‌های مختلف، نیازمند است.
105,سند الزامات حاکمیتی فناوری هوش مصنوعی تدوین می شودسند الزامات حاکمیتی فناوری هوش مصنوعی تدوین می شودمعاون حقوقی مرکز ملی فضای مجازی از برگزاری نشست‌های تخصصی با هدف تدوین پیش نویس سند هوش مصنوعی کشور در این مرکز و ارائه آن به شورای عالی فضای مجازی برای تصویب و ابلاغ خبر داد.به گزارش خبرگزاری مهر به نقل از مرکز ملی فضای مجازی، امیر خوراکیان با اعلام این خبر گفت: مرکز ملی فضای مجازی در راستای رسالت و مأموریت خود همواره در حال رصد فناوری‌های روز دنیا بوده و پس از مراحل مطالعاتی و جلسات کارشناسی با فرهیختگان، نهادها و سازمان‌های مربوطه، فعالان بخش خصوصی و همه ذی ربطان نسبت به تدوین اسناد مورد نظر و تبیین نحوه مواجهه هوشمندانه ارکان کشور در آن حوزه اقدام می‌کند.وی افزود: بر همین اساس طی سال‌های اخیر مطالعات مبسوطی در خصوص موضوع هوش مصنوعی در این مرکز صورت گرفته است، اما تأکیدات اخیر مقام معظم رهبری موجب شد روند انجام این مطالعات تسریع شود و همچنین برگزاری سلسله نشست‌های تخصصی در این رابطه در دستور کار قرار گرفته تا با بهره مندی از همه دیدگاه‌ها و نظرات در بخش‌های مختلف زمینه تدوین سیاست‌ها و خط مشی کلی کشور در این رابطه فراهم شود.خوراکیان با اشاره به اینکه در این نشست‌ها هوش مصنوعی در شش موضوع مورد بررسی قرار می‌گیرد تصریح کرد: در سلسله نشست‌هایی که پیش بینی شده است مطالعه اسناد راهبردی هوش مصنوعی و اسناد مرتبط با ۱۱ کشور، اسناد بالادستی داخلی مرتبط با هوش مصنوعی، اسناد الزامات فناوری‌های دیجیتال مختلف داخلی مشابه، رویکرد آینده پژوهی و روندها و پیشران‌های آینده، توجه به سیاست‌ها و انتظارات ملی و توجه به نیازهای بخش ملی همچون تحول آموزش و پرورش، سلامت و کشاورزی مورد بحث و بررسی قرار خواهند گرفت.وی با بیان این که سند هوش مصنوعی کشور برای بررسی و تصویب نهایی به شورای عالی فضای مجازی ارائه خواهد شد، گفت: در محتوای این سند، ابعاد و آثار توسعه هوش مصنوعی در عرصه‌های مختلف اقتصادی، فرهنگی، اجتماعی و امنیتی و کارکردهای آن و همچنین نحوه بهره مندی از ظرفیت هوش مصنوعی در عرصه‌های مختلف و حتی تغییر و تحولات احتمالی در ساختار و وظایف دستگاه‌ها مورد توجه قرار خواهد گرفت تا در برنامه ریزی های ملی و فعالیت سایر حوزه‌ها و کسب و کارها راهگشا و مؤثر واقع شود و بخش‌های مربوطه ضمن آشنایی با تحولات جهانی در این حوزه بتوانند حداکثر بهره برداری از ظرفیت‌های آن را در برنامه ریزی ها و فعالیت‌ها در نظر داشته باشند.وی تاکید کرد: این سند اصول سیاست‌های کشور در این حوزه را تبیین کرده تا بر اساس آن، برنامه اقدام در بخش‌های مختلف کشور اعم از حاکمیتی و خصوصی صورت پذیرد و در عین حال در صورت لزوم نیازهای قانونی احتمالی از طریق مجلس شورای اسلامی مرتفع شود.
106,تولید نور فشرده نانوالکترونیک را متحول می کندتولید نور فشرده نانوالکترونیک را متحول می کندمحققان می گویند با استفاده از نور فشرده می توان انقلابی در صنعت الکترونیک ایجاد کرده و محصولات زیبا و قدرتمندی را در ابعاد نانو تولید و روانه بازار کرد.به گزارش خبرگزاری مهر به نقل از انگجت، یکی از مشکلات فعلی محصولات الکترونیک کوچک آن است که ابعاد محدود آنها موجب می‌شود تا نتوانند نور زیادی را منعکس کنند و لذا ظاهر مناسبی ندارند.پژوهشگران دانشگاه یوسی ریورساید برای حل این مشکل از فناوری خاصی برای فشرده کردن نور لامپ تنگستن در محدوده‌ای ۶ نانومتری و در انتهای یک نانوسیم نقره‌ای بهره گرفته‌اند.این تحول به دانشمندان امکان می‌دهد به جای اینکه مجبور باشند به ارتعاشات مولکولی بسنده کنند، تصاویر رنگی را در سطح بی سابقه تولید کنند. برای تکمیل این طرح محققان از یک ابزار برای فوکوس فوق‌العاده که از آن برای اندازه‌گیری ارتعاشات نیز استفاده می‌شود برای شناسایی سیگنال‌ها در کل یک طیف مرئی استفاده کردند.بر همین اساس، نور در یک مسیر مخروطی مانند چراغ قوه حرکت می‌کند و وقتی به محدوده شش نانومتری می‌رسد تصاویر رنگی در نانولوله‌های کربنی تولید می‌کند.این حد از توانایی برای فشرده سازی نور و تولید تصاویر رنگی به تولیدکنندگان نیمه‌رساناها امکان می‌دهد نانو مواد یکنواخت‌تری تولید کنند که در تراشه‌ها و سایر دستگاه‌های دارای تراکم بالا قابل استفاده است.نور فشرده همچنین می‌تواند درک بشر از نانو الکترونیک، اپتیک کوانتومی و سایر زمینه‌های علمی را بهبود ببخشد.
107,ساخت غشاهای نانولیفی با صدف دریایی و بابونه توسط محققان کشورساخت غشاهای نانولیفی با صدف دریایی و بابونه توسط محققان کشورمحققان کشور موفق به ساخت غشاهای نانولیفی چند لایه با استفاده از عصاره های گیاهی و صدف دریایی به عنوان زخم پوش شدند.به گزارش خبرگزاری مهر به نقل از دانشگاه صنعتی امیرکبیر، مهوش شکراللهی دانش آموخته دانشگاه صنعتی امیرکبیر در رشته نانوتکنولوژی دانشکده نساجی و مجری طرح « تهیه و ارزیابی غشاهای نانولیفی چندلایه بر پایه کیتوسان/پلی کاپرولاکتون(PCL) به منظور استفاده در کاربردهای زیستی» گفت: هر ساله در جهان، میلیون‌ها نفر از مردم، به دلایل مختلف، از جمله بیماری‌های زنان و زایمان، سزارین، برداشت تومور، بروز فتق، ارتوپدی، قلب، چشم، گوش، حلق و بینی تحت عمل جراحی قرار می‌گیرند.وی افزود: چسبندگی بافت‌های بدن پس از عمل جراحی، یک پیامد نامطلوب و یک چالش بزرگ در عرصه‌های بالینی به شمار می‌رود و تشکیل رشته‌های لیفی بین محل‌های آسیب دیده و بافت‌ها یا اندام‌های مجاور در واکنش به تروما، ایسکمی، خون‌ریزی و اجسام خارجی موجب چسبندگی بافتی در بسیاری از بخش‌های بدن خواهد شد.وی در خصوص هدف پروژه گفت: هدف کلی این پژوهش، طراحی و ساخت غشاهای نانولیفی چند منظوره‌ای با ساختار چندلایه بوده است، به گونه‌ای که هر یک از لایه‌های تشکیل دهنده بتوانند مشکلات غشاهای ضد چسبندگی تجاری نظیر عدم حضور داروهای ضد چسبندگی، خواص مکانیکی نامناسب و عدم ثبات ابعادی، عدم قابلیت تثبیت غشا در محل بدون نیاز به بخیه، تخریب پذیری نامناسب، ایجاد عفونت و پاسخ‌های التهابی را برطرف کنند.وی با تاکید بر اینکه در کنار اهمیت قابلیت ضد چسبندگی غشاهای نانولیفی، عدم استفاده از نخ‌های بخیه برای تثبیت غشا در محل جراحت امری مهم به شمار می‌رود، بیان کرد: یکی از اهداف مهم این پژوهش، استفاده از چسب زیستی الهام گرفته از صدف دریایی در تثبیت غشاهای ضد چسبندگی ساخته شده / تجاری و کمک به فرآیند ترمیم دیواره شکمی بوده است که برای نخستین بار در این رساله مورد بررسی قرار گرفته شد.این محقق با بیان اینکه این طرح ویژگی‌های بیولوژیکی دارد، گفت: استفاده کیتوسان و مشتقات آن، ویژگی‌هایی نظیر زیست‌تخریب‌پذیری، زیست‌سازگاری، عدم سمیت و خواص آنتی‌اکسیدان و آنتی باکتریال، دارد به این دلیل گزینه مناسبی برای غشاهای ضد چسبندگی خواهند بود.شکراللهی خاطر نشان کرد: در این پژوهش، برای نخستین بار نانوالیاف بر پایه N-کربوکسی اتیل کیتوسان/پلی وینیل الکل در تهیه غشاهای نانولیفی ضد چسبندگی استفاده شده است. امتیاز بزرگ این مشتق کیتوسان، استفاده از یک محیط آبی و اجتناب از کاربرد حلال های آلی هنگام فرآیند سنتز است.وی افزود: همچنین، به منظور بهبود خواص مکانیکی لایه ضد چسبندگی، پلیمر پلی-کاپرولاکتون به دلیل خواص مکانیکی بالای آن بکار گرفته شد.وی با تاکید براینکه در این پژوهش از خواص بابونه نیز بهره بردیم، بیان کرد: بنابراین، پتانسیل استفاده از عصاره گیاهی بابونه بارگذاری شده در نانوالیاف با هدف درمان چسبندگی برای اولین بار در این پژوهش، مورد بررسی قرار گرفت.دانش اموخته دانشگاه صنعتی امیرکبیر ادامه داد: غشاهای ضد چسبندگی که بتوانند به صورت همزمان، به ترمیم ناحیه جراحت دیده کمک کنند، بسیار مورد نیاز است. در این راستا، در کنار عصاره بابونه، ماده مؤثره آناناس (بروملین) به عنوان یک ماده ترمیم کننده زخم با خواص ضد التهاب و آنتی اکسیدان شناخته شده بکار گرفته شد تا کارایی غشاهای ضد چسبندگی را بهبود بخشد.وی ادامه داد: همچنین در این پژوهش سعی شده بود تا از گیاهان دارویی به دلیل خصوصیات درمانی خود جهت بهبود کارایی غشاهای ضد چسبندگی استفاده شود و با توجه به اینکه هر سطح این غشاها باید از یک داروی گیاهی خاص استفاده می‌شود، تهیه این گیاهان نیز دشوار بودوی گفت: نمونه‌های تهیه شده در عرصه پزشکی، تولید زخم پوش‌ها، تولید چسب¬های زیستی و بویژه جراحی‌های مختلف نظیر برداشت تومور، جراحی‌های زنان و زایمان، سزارین، بروز فتق و ارتوپدی قابل کاربرد هستند.به گفته شکراللهی، امیدواریم بتوانیم در مرحله نخست، آزمون‌های حیوانی مش‌های تجاری پلی-پروپیلنی و نیز غشاهای چند لایه ضد چسبندگی را انجام دهیم و در ادامه پتنت این کار تهیه شود.این محقق ادامه داد: ساخت غشاهای چند لایه با دو عصاره گیاهی بابونه (داروی ضد التهاب) و عصاره بروملین (برگرفته از آناناس) به عنوان عامل ترمیم زخم و با استفاده از پلیمر کربوکسی اتیل کیتوسان برای نخستین بار انجام شد.شکراللهی اضافه کرد: همچنین تحقیقات مشابه تنها به ساخت غشاهای ضد چسبندگی پرداخته‌اند و تاکنون تحقیقاتی برای ساخت نمونه‌های با دو سطح متفاوت با قابلیت ضد چسبندگی در یک سطح و قابلیت تثبیت در محل زخم بدون نیاز به بخیه و قابلیت ترمیم جراحی انجام نشده است.وی خاطر نشان کرد: در این پژوهش برای نخستین بار به منظور جلوگیری از بخیه در محل جراحی از چسب الهام گرفته از طبیعت با نام دوپا استفاده شد. بروز عفونت، سختی در انجام بخیه زدن و خطر انتقال بیماری از راه خون از طریق سوزن در هنگام انجام بخیه، برخی از معایب مطرح این روش است. به طور کلی، جراحی‌های مدرن به سمت کاهش روش‌های تهاجمی پیش می‌رود که برای این منظور، بهبود ابزار پزشکی امری ضروری است.این محقق گفت: صدف‌های دریایی به دلیل حضور حضور آمینواسیدی به نام دوپا در پای خود، موجب چسبندگی خود به سطوح مختلف نظیر صخره‌ها، کشتی‌ها و دیگر موجودات زنده در زیر دریا می‌شوند. حضور لایه دوپا حاوی عصاره بروملین هم موجب چسبندگی در محل جراحی می‌شود و نیز به بهبود فرآیند بهبود زخم کمک خواهد کرد.به گفته وی، همچنین اصلاح دوگانه مش‌های تجاری پلی پروپین (درمان فتق) با هدف کاهش چسبندگی و بروز عفونت و تثبیت مش‌ها در محل مورد نظر با کمک لایه چسبی دوپا از نوآوری‌های دیگر این طرح بوده است.شکراللهی ادامه داد: نمونه‌های تهیه شده در عرصه پزشکی، تولید زخم پوش‌ها، تولید چسب‌های زیستی و بویژه جراحی‌های مختلف نظیر برداشت تومور، جراحی‌های زنان و زایمان، سزارین، بروز فتق و ارتوپدی قابل کاربرد است.
113,دلیل ناراحتی دبیر از صالحی‌امیری/ قولی که در مورد سوریان عملی نشددلیل ناراحتی دبیر از صالحی‌امیری/ قولی که در مورد سوریان عملی نشدرئیس فدراسیون کشتی مدعی است به خاطر «خلف وعده» رئیس کمیته ملی المپیک نسبت به انتصاب‌های او برای کمیسیون ورزشکاران این کمیته معترض شده است.به گزارش خبرنگار مهر، کمیسیون ورزشکاران کمیته ملی المپیک که طی سال های گذشته همواره درگیر حاشیه ها و چالش های داخلی و خارجی بود، پیش از آغاز به کار دوره جدید هم با این معضل مواجه شده و اینبار به خاطر رئیس فدراسیون کشتی و اظهاراتی که پایه و اساس قانونی ندارد اما «نتیجه یک بدقولی» است.در واقع اختلاف میان علیرضا دبیر رئیس فدراسیون کشتی و سیدرضا صالحی امیری رئیس کمیته ملی المپیک است با ردپایی که از حمید سوریان به جا مانده است؛ ورزشکاری که در انتخابات کمیسیون ورزشکاران شرکت نداشت اما قرار بود به ترکیب این کمیسیون راه پیدا کند که البته اینگونه نشد و همین موضوع دلیل حاشیه ها و اختلافات شده است.خبرنگار مهر در این مورد کسب اطلاع کرده که پیش از انتخابات کمیسیون ورزشکاران، در گفتگویی که بین رئیس کمیته ملی المپیک و علیرضا دبیر صورت گرفته است، رئیس فدراسیون کشتی در دفاع از حمید سوریان خواستار حضور وی در جمع اعضای کمیسیون ورزشکاران می شود که صالحی امیری عنوان می کند سوریان را در بین یکی از چهار عضو انتصابی توسط خودش قرار خواهد داد.با این حال و با وجود قول و قرارهای شفاهی گذاشته شده، در انتخاب ورزشکاران انتصابی، شانسی برای حمید سوریان در نظر گرفته نمی شود و همین موضوع دلیل موضوع گیری فدراسیون کشتی می شود.البته اینکه اقدام صالحی امیری برای انتخاب ۲ ورزشکار مرد و ۲ ورزشکار زن از رشته های تکواندو، شنا، تنیس روی میز و بدمینتون بر اساس تاکید آئین نامه کمیسیون ورزشکاران مبنی بر «برابری منصفانه جنسیتی و رشته های ورزشی» بوده است که هیچ نقد و اشکالی هم به آن وارد نیست اما از طرفی دلخوری علیرضا دبیر از این است که رئیس کمیته ملی المپیک خلف وعده داشته و بر خلاف قراری که گذاشته اقدام به عمل کرده است.به همین دلیل فدراسیون کشتی در آستانه برگزاری اولین نشست کمیسیون جدید ورزشکاران، ضمن اعتراض به انتصاب های صورت گرفته در این کمیسیون، بر مهندسی بودن انتخابات تاکید و اعلام کرده حسن یزدانی و محمدرضا گرایی در نشست امروز شرکت نخواهند داشت.در هر صورت اینکه اقدام رئیس کمیته ملی المپیک برای تعیین ورزشکاران انتصابی کمیسیون ورزشکاران کاملا قانونی و منطقی انجام شده است اما نادیده گرفتن قولی که او در رابطه با حمید سوریان به رئیس فدراسیون کشتی داده و در نهایت نادیده گرفته شده هم جای تامل دارد.به هر حال حمید سوریان با ۶ مدال المپیک و جهانی که بازی های ۲۰۱۶ ریو آخرین حضور المپیکی اش بود، یکی از ورزشکاران اصلح برای انتخابات کمیسیون ورزشکاران و حتی ورود به ترکیب این کمیسیون بود اما «چرا باید در مورد این ورزشکار زد و بند اینچنینی شود که در نهایت به گله و ناراحتی بینجامد؟!»
124,طرح جدید سازمان حج و زیارت برای اعزام زائران به عتبات عالیاتمعاون عتبات سازمان حج و زیارت از ریل گذاری طرح نوین عتبات عالیات در سازمان حج و زیارت خبر داد.به گزارش  باشگاه خبرنگاران جوان، و به نقل از روابط عمومی سازمان حج و زیارت، حجت الاسلام والمسلمین صحبت الله رحمانی با اشاره به طرح نوین عتبات عالیات، هدف از اجرای آن را جذب حداکثری مشتاقان زیارت عتبات عالیات با هر میزان توان مالی، زیارت آسان، در دسترس با بسته‌های متنوع و مختلف از قبیل زمانبندی و گروه‌های قیمتی مختلف با حفظ کرامت، عزت و سلامت زائران دانست.رحمانی گفت: از این پس دفاتر زیارتی که توانایی لازم در حوزه اجرایی عتبات را داشته باشند و بسته‌های زیارتی را به خوبی پوشش دهند، می‌توانند در این زمینه ورود کنند. دفاتری که توانایی لازم را داشته باشند باید ابتدا از طریق دفاتر حج و زیارت استان مربوطه خود اقدام نمایند و درخواست شان را مطرح کنند که این مهم بعد از گذراندن مراحل اولیه برای معاونت عتبات عالیات سازمان حج و زیارت ارسال می‌شود؛ در این درخواست چارچوب بسته پیشنهادی و آنالیز قیمتی نیز ارائه می‌شود. دفاتری که درخواست خود را مطرح می‌کنند باید نخست تدارک و برنامه ریزی‌های مطلوب خود را مورد لحاظ قرار دهند؛ یعنی اینکه دفاتر مجری، رایزنی با هتل مربوطه و نحوه اجرای بسته پیشنهادی و تعداد روز اقامت و. مورد توجه قرار دهند.معاون عتبات سازمان حج و زیارت گفت: دفاتر زیارتی بعد از درخواست و ارائه برنامه‌های مذکور همانند؛ تعداد روز اقامت، برنامه اسکان، تغذیه، تدارکات، نحوه بازگشت و آنالیز قیمتی و .. را ارائه می‌دهند که کارشناسان مربوطه نیز در سازمان حج و زیارت این درخواست‌ها را مطابق استاندارد‌های تعیین شده مورد بررسی قرار می‌دهند. اداره کل برنامه ریزی، اسکان، تغذیه و تدارکات پیش‌تر هتل‌های استاندارد و قابل قبول را معرفی کرده اند و دفاتر زیارتی باید به این مهم در خصوص اینکه هتل‌ها «تصنیف» شده باشند به معنی نمره ارزیابی قابل قبول یا گروه بندی سازمان را داشته باشند، توجه کنند.حجت الاسلام والمسلمین رحمانی تاکید کرد: بعد از تاییدیه ها، دفاتر زیارتی باید در حضور دفتر نمایندگی سازمان حج و زیارت در عراق با شرکت‌های سیاحه کشور میزبان برای هتل‌ها و سایر خدمات قرار داد ببندند که بعد از این قرارداد پیش نویس آن برای بررسی بیشتر به کارشسناسان معاونت عتبات عالیات ارسال می‌شود. بعد از تایید هم بسته‌های زیارتی این دفاتر زیارتی در سامانه برای ثبت نام متقاضیان و سایر دفاتر زیارتی قرار می‌گیرد؛ مراحل ثبت نام متقاضان نیز همانند گذشته است و تغییری ندارد. وی تصریح کرد: در روش گذشته مبالغ دریافتی به حساب سازمان واریز می‌شد که این موضوع منتفی شده و با رایزنی‌های بخش مالی سازمان، قرار است ابتدا ۹۰ درصد این وجوه دریافتی به حساب شرکت مجری واریز و ۱۰ درصد آن تا پایان انجام اعزام و بازگشت زائران در همان حساب بلوکه شود که در صورت حسن انجام کار این مبلغ نیز قابل برداشت می‌شود. تمامی روند‌ها به صورت الکترونیکی انجام می‌شود و حتی متقاضیان نیز می‌توانند تمامی روند ثبت نام را در منزل و از طریق سامانه عتبات انجام دهند.رحمانی درمورد بسته‌های زیارتی نیز گفت: در حال حاضر اکثر بسته‌های تدوین شده یک هفته‌ای است، اما دفاتر مجری می‌توانند نیازسنجی انجام دهند تا در صورت تمایل زائران، بسته‌های جدیدی تدوین و ارائه شود که مورد بررسی کارشناسان سازمان قرار گیرد؛ ما برای تعدد و تنوع بسته‌ها مشکلی نداریم بلکه رضایتمندی زائران اولویت اصلی است تا آن‌ها سفری در کمال عزت، امنیت، کرامت و سلامت داشته باشند.معاون عتبات سازمان حج و زیارت تاکید کرد: با اجرای طرح نوین اعزام عتبات و تحول که در این حوزه ایجاد شده شاهد ورود دفاتر توانمند برای اعزام و حتی ارائه بسته‌های مختلف متناسب با استاندارد‌های تعریف شده هستیم و قطعا با این راهکار شاهد کاهش واسطه گری و بهبود روند خدمات رسانی به زائران هستیم.
128,وعده اردوغان برای گشایش اقتصادی در ترکیهرئیس‌جمهور ترکیه در سخنانی بعد از افزایش نرخ دلار و ایجاد تورم در این کشور ادعا کرد قیمت‌ها در ترکیه به زودی متعادل خواهد شد.به گزارش باشگاه خبرنگاران جوان به نقل از الجزیره، «رجب طیب اردوغان» رئیس‌جمهور ترکیه بعد از چندین ماه بحران اقتصادی در این کشور ادعا کرد قیمت‌ها به زودی در ترکیه متعادل خواهد و انحصارطلبان نباید به نیت افزایش قیمت‌ها به نگهداری و احتکار مواد غذایی روی بیاورند.اردوغان در ادامه سخنان خود گفت: ما در کنار سرمایه گذاران خواهیم بود و اقداماتی برای کاهش تورم انجام خواهد شد همچنین ذخایر نقدی بانک مرکزی پس از ۲۷ میلیارد دلار به ۱۲۶ میلیارد دلار رسیده است و ترکیه هیچ بدهی به بانک جهانی ندارد.خبرگزاری اسپوتنیک نیز اعلام کرد رئیس‌جمهور ترکیه یک سلسه برنامه‌های اصلاحاتی برای اقتصاد این کشور در نظر گرفته که براساس سخنان او این اصلاحات باعث افزایش شناخت محصولات ترکیه در خارج از این کشور می‌شود و هدفش نشان دادن فرهنگ و میراث این کشور و تایید حسن نیت صادرکنندگان ترکیه است.در بندی از این اصلاحات آمده است: در محصولات صادراتی به جای «ساخت ترکیه» باید تنها از واژه «ترکیه» استفاده شود و در مکاتبه با کشور‌ها و سازمان‌های خارجی نیز از عبارت ترکیه باید بهره برد.پس از سقوط ارزش لیره ترکیه در مقابل دلار آمریکا مردم این کشور در شهر‌های بزرگ مانند آنکارا و استانبول دست به تظاهرات زده و از وضعیت اقتصادی موجود و سیاست‌های اردوغان انتقاد کردند. در همین راستا رئیس‌جمهور ترکیه برای آرام کردن بحران پیش آمده اعلام کرد وضعیت بهتر خواهد شد.اما با وجود وعده‌های اردوغان روز گذشته (جمعه ۱۲ آذرماه) بهای گاز مصرفی بخش صنایع و تولید کنندگان برق در ترکیه ۲۰ درصد دیگر افزایش یافت. این افزایش نرخ گاز در سال جاری برای نهمین باری است که اتفاق می‌افتد. براساس تحلیل کارشناسان این کشور افزایش نرخ گاز در ترکیه افزایش نرخ تورم و تعمیق افسارگسیختگی گرانی کالا‌های اساسی و خدمات را به همراه خواهد داشت.
133,دستگیری اعضای گروهک منافقین به جرم قاچاق انسان و مواد مخدر در آلبانیاعضای گروهک تروریستی منافقین در آلبانی به دلیل قاچاق مواد مخدر، قاچاق انسان و پولشویی دستگیر شده‌اند.به گزارش گروه بین‌الملل خبرگزاری تسنیم،‌ طبق گزارش روزنامه EXIT.AL اعضای گروهک تروریستی منافقین که از سال 2013 به آلبانی پناهنده شده است، بر اساس یک سند رسمی که توسط Exit مشاهده شده است، به دلیل قاچاق مواد مخدر، قاچاق انسان و پولشویی دستگیر شده‌اند.این سند خطاب به یک گیرنده دیپلماتیک خارجی که دارای امضا و مهر مدیر اداره پلیس جنایی در پلیس ایالتی است، جزئیات یک برگه محرمانه از جرایم را ارائه می دهد که بنا بر گزارش ها شامل اعضای منافقین می شود.در این بیانیه آمده است که دو عضو منافقین به همراه همدستان آلبانیایی و یونانی به دلیل مشارکت مستقیم در قاچاق انسان دستگیر شدند. در 11 جولای 2021، پلیس یک خودروی حامل شهروندان سوری، عراقی و کرد را متوقف کرد. تحقیقات بیشتر منجر به دستگیری اعضای اصلی باند شد.بر اساس این سند، مشخص شد که بین سال‌های 2019 تا 2021، همین باند قاچاق تلاش کرده است حدود 400 عضو منافقین را از آلبانی به فرانسه منتقل کند.اما این همه ماجرا نیست. در 18 جولای 2021، یک محموله مواد مخدر توسط پلیس کشف و ضبط شد و دو مقام ارشد منافقین - نرگس ابریشم چی و حسن نایب آقا - دستگیر شدند.در سند رسمی گزارش شده است که آنها به ایفای نقش محوری در سازماندهی و حمل محموله مواد مخدر به ایتالیا اعتراف کرده‌اند. این دو نفر با دستور مستقیم سفیر آمریکا در البانی آزاد شده‌اند.به گفته یک منبع رسمی که خواست نامش فاش نشود، این رویکرد جنایتکارانه به سال 2015 بازمی گردد. اسناد و منبع ادعا می کنند که اطلاعات مربوط به این جنایات نیز به سفارت آمریکا در تیرانا تحویل داده شده است.Exit  برای ارزیابی درستی سند با سفارت ایالات متحده تماس گرفت اما هیچ پاسخ رسمی داده نشده است.گروهک تروریستی منافقین که قبلاً توسط اتحادیه اروپا، کانادا، ایالات متحده و ژاپن به عنوان یک سازمان تروریستی شناخته می شد، اکنون از حمایت گسترده اتحادیه اروپا و ایالات متحده برخوردار هستند.در سال 2013، دولت ایالات متحده از این گروه در تبعید درخواست کرد که در آلبانی مستقر شوند، اما گروهک منافقین در ابتدا این پیشنهاد را رد کردند. آنها در نهایت موافقت کردند که 3000 عضو را به کشور منتقل کنند و ایالات متحده 20 میلیون دلار به آژانس پناهندگان سازمان ملل برای این هدف کمک کرد. در سال 2016، 280 عضو دیگر به آلبانی به یک اردوگاه تحت حفاظت شدید در Manze، شهرستان دورس نقل مکان کردند.
138,جزئیات نحوه فعالیت باند بزرگ جعل اسناد در استان‌های البرز و تهران به ارزش ۵۰۰ میلیارد تومانقوه قضائیه، از شناسایی و بازداشت ۱۹ عضو یک باند جعل اسناد رسمی توسط حفاظت و اطلاعات دادگستری خبر داد.به گزارش باشگاه خبرنگاران جوان به نقل از مرکز رسانه  قوه قضائیه با آغاز دوره تحول و تعالی مبارزه فنی و تخصصی با زمین‌خواری و بازگشت اراضی ملی به بیت‌المال شتاب بیشتری گرفت که نتیجه آن صدور احکام متعدد به نفع منابع ملی و قلع و قمع ساخت و ساز‌های غیرمجاز بوده استدر تازه‌ترین این اقدامات، رئیس کل دادگستری استان البرز، از شناسایی و بازداشت ۱۹ عضو یک باند جعل اسناد رسمی توسط حفاظت و اطلاعات دادگستری خبر داد که به تنظیم اسناد صوری انتقال در قالب صلح نامه و وکالت نامه اقدام و با اسناد جدید املاک را به دیگران منتقل می‌کردند.فاضلی هریکندی ارزش این اراضی را حدود ۵۰۰ میلیارد تومان اعلام کرده استمتهمان پس از جعل سند، املاک را به تنظیم وکالتنامه سریعاً به فروش می‌رساندند. این پرونده پس از اعلام جرم اداره کل ثبت اسناد و املاک استان البرز مبنی بر ارائه یک سند دفترچه‌ای و برگه وکالتنامه و درخواست تک برگ نمودن این سند دفترچه‌ای به نام وکیل مندرج در سند وکالتنامه شروع به رسیدگی شد.به گفته رئیس کل دادگستری استان البرز، پس از تردید اداره ثبت اسناد نسبت به جعلی بودن سند دفترچه‌ای، بازپرس شعبه دوم دادسرای ناحیه یک کرج دستور جلب وکیل مندرج در سند وکالتنامه را صادر نمود و با توجه به نوع جرم و احتمال جعل اسناد رسمی و تبانی جاعل با کارکنان دفاتر اسناد رسمی و ادارات ثبت اسناد و املاک با تلاش مامورین حفاظت و اطلاعات دادگستری کل استان، متهم در شهرستان فردیس در حین اخذ سند دیگری از اداره ثبت اسناد و املاک آن شهرستان شناسایی و بازداشت شد.پس از تحقیقات ابتدایی از متهم، مشخص می‌شود این فرد به صورت گسترده در سطح کشور خصوصاً در استان‌های البرز و تهران با همکاری تعدادی از کارکنان اداره ثبت اسناد و املاک و دفاتر اسناد رسمی اقدام به تهیه اسناد جعلی برای املاک بلاصاحب، مجهول المالک و زمین‌هایی خالی از سکنه می‌کرده‌اند و متهمان پس از جعل سند، املاک را با تنظیم وکالتنامه سریعاً به فروش می‌رساندند.پس از صدور دستور و نیابت‌های قضایی و اقدامات اطلاعاتی، سایر متهمین نیز جلب شدند؛ بازداشت متهمین متعدد با توجه به سرعت بالای انجام تحقیقات در حفاظت و اطلاعات دادگستری استان البرز به نحوی بود که متهمان دیگر از بازداشت سایر متهمین مطلع نبودند.تشریح نحوه اقدامات مجرمانه متهمان؛ پرداخت رشوه‌های میلیاردیدر این باند جعل سند، افراد مختلفی فعالیت داشته‌اند و جاعلین حرفه‌ای شبکه‌ای متشکل از افراد عادی و کارمندان ادارات ثبت اسناد و املاک، ثبت احوال و دفاتر اسناد رسمی در سطح کشور تشکیل داده بودند.در یک مورد به سردفتر و یکی از کارمندان دفاتر اسناد رسمی، به جهت همکاری با باند جاعلین در تنظیم سند غیرمنقول مجعول، مبلغ ۲۵۰ میلیون تومان پرداخت شده است یا در مورد دیگری، متهمان با همکاری یکی از معاونین اداره ثبت و اسناد و املاک شهرستان فردیس، قصد جعل و سندسازی برای ملکی در فردیس را داشته اند و ۲۵ عدد سکه تمام بهار آزادی هم به وی داده بودند و مقرر بوده پس از فروش ملک، یک میلیارد تومان دیگر به وی پرداخت کنند، ولی با ورود دادگستری استان، همه متهمان بازداشت شدند.ارزش املاک حداقل ۵۰۰ میلیارد تومان برآورد شده است؛ بنابراین در گزارش، در هنگام بازداشت دو نفر از اعضای این باند جعل اسناد و تصاحب اموال مردم که کارمند ثبت احوال بوده‌اند، از این متهمان تعدادی مهر ژلاتینی ثبت احوال‌های منطقه ۱۵ تهران، اداره ثبت احوال تهران، اداره ثبت احوال اراک، به همراه گواهی فوت جعلی و صوری کشف شد.به گفته رئیس کل داگستری استان البرز، پلاک‌های ثبتی که به صورت غیرقانونی توسط متهمین مورد سندسازی و انتقال مال غیر قرار گرفته بودند عمدتا در محدوده استان‌های تهران و البرز است، به عنوان نمونه به بخشی از این املاک می‌توان به شش دانگ یک قطعه زمین به مساحت ۱۶۴۱ متر مربع در دهکده فردیس، دو قطعه زمین هر کدام به متراژ ۱۰ هزار متر مربع و نیز دو پلاک به مساحت ۲۳۶۳ متر مربع و ۶۷۵ متر مربع در ماهدشت کرج، زمینی به مساحت ۵۰۰ متر مربع در سعادت آباد تهران، اراضی متعددی به متراژ‌های ۲۴۰۰، ۱۰۰۰۰ و ۲۳۹۳ متر مربع در صفادشت استان تهران، شش دانگ زمینی به مساحت ۵۰۰ متر مربع در سعادت آباد تهران و باغ ویلایی به مساحت ۶۵۳ متر مربع در شهرستان شهریار استان تهران اشاره کرد و افزود ارزش این املاک حداقل ۵۰۰ میلیارد تومان برآورد شده است.شگردهای متهمان برای شناسایی املاکاعضای این شبکه از روش‌های متعددی جهت شناسایی املاک مجهول المالک، بلاصاحب و یا املاکی که مالکین آنها در خارج از کشور و یا در شهرهای دیگر بودند و در مرحله بعد هم جهت سندسازی و انتقال املاک به اشخاص دیگر استفاده می‌کردند.متهمان جهت شناسایی املاک از روش‌هایی مانند تصرف زمین‌های خالی و بدون حفاظ و ایجاد مستحدثاتی همچون دیوار کوتاه و امثال آن، برای اراضی محصور نیز سرقت در ورودی و یا تعویض قفل آن و نیز نصب تابلوی شهرداری یا ارگانهای دیگر و یا نصب پلاک و قید مشخصات مالک غیرواقعی در اراضی جهت اطمینان از متروک بودن املاک و عدم مراجعه ملاک استفاده می‌کردند و در مرحله بعد نیز ضمن تبانی با کارکنان اداراتی از قبیل ثبت اسناد و املاک و ثبت احوال و با پرداخت رشوه مشخصات ملک و مالکین آن را تحصیل نموده و در این مرحله نیز با روش‌هایی همچون جعل اسناد و یا تنظیم مبایعه نامه‌های جعلی و متعاقبا ارائه دادخواست حقوقی به دادگاه و اخذ حکم غیابی و در برخی از موارد نیز با قید شرط داوری در مبایعه نامه‌های جعلی و تعیین یکی از اعضای باند به عنوان داور و اخذ رای داوری به نفع خود و تقاضای اجرای آن، نسبت به تصاحب اموال مردم و انتقال آن به دیگران استفاده می‌کرد.
141,﻿بررسی موضوع انتقال آب از دریا برای حل مسئله صنایع حاضر در مرکز کشور در گام اول نیازمند تشریح مسئله است. بر اساس اطلاعات مستند به دست آمده از عملکرد منابع و مصارف آب سد زاینده رود، در سال آبی 1399-1400، از 717 میلیون متر مکعب خروجی سد زاینده‌رود، 49 میلیون متر مکعب آب معادل 6 درصد از کل آب خروجی صنعت به همه صنایع موجود در این حوضه آبریز اختصاص یافته است.این آمار در ابتدای سال آبی 1400 و در مهرماه به 3.5 میلیون متر مکعب رسید، در حالی که خروجی سد زاینده رود در این ماه معادل 51 میلیون متر مکعب بود، علاوه بر این در آبان‌ سال 1400 نیز از مجموع 41 میلیون متر مکعب آب خروجی سد در این ماه، 3.5 میلیون متر مکعب سهم بخش صنایع بزرگ و کوچک مستقر در حوضه آبریز زاینده رود شد.به استناد آمار ارائه شده، راهکار انتقال آب از دریا برای مسئله‌ای بیان می‌شود که شامل 6 درصد خروجی آب سد زاینده رود است، به عبارت دیگر این راهکار پر هزینه تنها برای بخش نسبتا کوچکی از مشکل آب حوضه آبریز زاینده‌رود مطرح می‌شود. 
148,﻿به گزارش خبرنگار حج و زیارت خبرگزاری فارس، با ازسرگیری اعزام زائران به عتبات، برنامه‌ریزی برای سفرهای زیارتی به عراق از طریق سازمان حج و زیارت سرعت گرفته است و هر روز هم بر تعداد کاروان‌ها افزوده می‌شود.ظرفیت کاروان‌های عتبات تا پایان دی‌ماه اعلام شدبا توجه به برنامه‌ریزی سازمان حج و زیارت در حال حاضر متقاضیان سفر به عتبات تا پایان دی‌ماه، می‌توانند برای تشرف به این سفر معنوی ثبت‌نام کنند.
150,﻿این روزها خبر ممنوعیت واردات لوازم خانگی کره‌ای به مناطق آزاد سر و صدایی در بازار خرید و فروش ایجاد کرد که نگرانی و نارضایتی برخی از مصرف‌کنندگان و تجار و خوشحالی تولیدکنندگان داخلی را در پی داشت.
161,تعجب فدراسیون جهانی شطرنج از عملکرد درخشان فیروزجاعلیرضا فیروزجا در ماه گذشته موفق شد حدود ۳۴ واحد ریتینگ خود را افزایش دهد.به گزارش ایسنا، فدراسیون جهانی شطرنج پس از اعلام رنکینگ ماهانه (رنکینگ ماه دسامبر) نوشت: علیرضا فیروزجا در لیست ریتینگ دسامبر از مرز ۲۸۰۰ عبور کرد. در ماه گذشته شطرنج شاهد دو مسابقه بزرگ بود؛ رقابت‌های گرند سوییس و قهرمانی تیمی اروپا. این دو اتفاق باعث ایجاد تغییرات زیادی در لیست رتبه‌بندی شطرنج  شد.فدراسیون جهانی ادامه داد: داستان بزرگ دستاوردهای علیرضا فیروزجا در ماه گذشته تخیل را متحیر می‌کند! در واقع، نوجوان ایرانی الاصل نماینده فرانسه پس از قهرمانی در مسابقات  گرند سوییس ۲۰۲۱ در ریگا آن هم با نتیجه عالی، در مسابقات قهرمانی تیمی اروپا بازهم درخشید. این نتایج باورنکردنی باعث شد فیروزجا به مقام دوم لیست برترین شطرنج بازان جهان صعود کند. علیرضا با شکستن رکورد مگنوس کارلسن، جوان‌ترین بازیکن تاریخ شد که از ۲۸۰۰ امتیاز عبور کرده است.به گزارش ایسنا، علیرضا فیروزجا، ملی‌پوش پیشین ۱۸ ساله شطرنج ایران که برای کشور فرانسه بازی می‌کند در رقابت‌های گرند سوییس درخشید و کاپ قهرمانی را بالای سر برد. فیروزجا در رقابت‌های گرند سوییس به شش پیروزی، چهار تساوی، و یک شکست دست یافت و با ۸ امتیاز قهرمان این رقابت‌ها شد. هم‌چنین در دور پایانی رقابت‌های قهرمانی تیمی اروپا، علیرضا فیروزجا از ۹  امتیاز ممکن هشت امتیاز را به دست آورد و بدون شکست و با ۷ پیروزی و دو تساوی عملکرد عالی را به ثبت رساند.فیروزجا که در مسابقات قهرمانی تیمی اروپا عملکرد درخشانی از خود به نمایش گذاشت توانست ریتینگ زنده خود را به عدد ۲۸۰۳.۸ برساند و در رده دوم جهان بایستد. این ریتینگ برای علیرضا درحالی به دست آمد که او در سن ۱۸ سال ۵ ماه و ۱۳ روز موفق شده از ریتینگ ۲۸۰۰ عبور کند و رکورد کارلسن را بشکند. کارلسن زمانی که ۱۸ سال و ۱۱ ماه و ۲ روز داشت توانسته بود از ریتینگ ۲۸۰۰ عبور کند و این درحالی است که فیروزجا موفق شده زودتر به این ریتینگ برسد و رکورد جدیدی را به نام خود ثبت کند.علیرضا فیروزجا در ماه گذشته موفق شد حدود ۳۴ واحد ریتینگ خود را افزایش دهد که این موفقیت باعث تعجب فیده (فدراسیون جهانی شطرنج) و شطرنج دوستان شده است. در رده‌بندی فدراسیون جهانی شطرنج مگنوس کارلسن با ریتینگ ۲۸۵۶ در صدر ایستاده است و فیروزجا با ریتینگ ۲۸۰۴ تعقیب کننده جدی او به حساب می آید.
163,«سرجوخه» مدعی پایان غافلگیرکننده استشنبه ـ دوازدهم آذر ماه ـ با پخش قسمت سی‌ام، سریال امنیتی جاسوسی «سرجوخه» به کارگردانی احمد معظمی به پایان می‌رسد.به گزارش ایسنا، روابط عمومی سریال اعلام کرده است که «شنبه شب حوالی ساعت ۲۰ و ۴۵ دقیقه آخرین قسمت سریال «سرجوخه» با یک پایان غافلگیرکننده به انتها می‌رسد.در قسمت‌های پایانی قرار است از شخصیت سرجوخه رونمایی شود. «یوری گال» رئیس میزِ ایران در موساد است که در سریال «سرجوخه» محور تمام خرابکاری‌ها و ترورها قرار می‌گیرد. ترورهایی که موساد بعضاً مسئولیتِ آن را به عناوین مختلف پذیرفته است.»چهارشنبه قسمت بیست و هشتم این سریال و شب گذشته پنجشنبه، ۱۱ آذر خلاصه‌ای از قسمت‌های هفته جاری روی آنتن رفت و روزهای جمعه و شنبه قسمت های پایانی پخش می‌شود.این سریال به تهیه‌کنندگی ابوالفضل صفری در مرکز «سیما فیلم» تهیه و تولید شده است.
165,اعلام آخرین مهلت اعتبار وکالت‌نامه‌های منقضی شده برای نقل و انتقال خودرورییس مرکز شماره گذاری و تعویض پلاک پلیس راهور ناجا اعلام کرد که آخرین مهلت استفاده از وکالتنامه‌های منقضی شده به دلیل تعطیلی‌های کرونایی تا پایان آذرماه امسال است.سرهنگ علی محمدی در گفت‌وگو با ایسنا، درباره وکالت نامه‌های نقل و انتقال خودرو که به دلیل محدودیت ها و تعطیلات کرونایی تاریخشان منقضی شده بود، گفت:‌ درپی شیوع کرونا در نقاط مختلف کشور و وضعیت قرمز برخی از شهرها، با تدابیر ستاد ملی مقابله با کرونا ارائه خدمات شماره گذاری و تعویض پلاک نیز برای مدتی متوقف شده و این مراکز در شهرهای قرمز تعطیل شدند. همین موضوع نیز سبب انباشت درخواست‌ها برای مراجعه به این مراکز شد. وی با بیان اینکه برخی از مراکز شماره‌گذاری و تعویض پلاک در شهرها حدود چهار ماه از شش ماه نخست سال را تعطیل بودند، گفت:‌ در این میان افرادی بودند که دارای وکالتنامه برای نقل و انتقال خودرو بودند؛ اما زمان انقضای آن در دوران تعطیلات کرونایی بوده و از این رو عملا امکان نقل و انتقال و تعویض پلاک را پیدا نکردند.در همین راستا نیز هماهنگی‌هایی انجام شده و مقرر شد تا وکالتنامه‌هایی که تاریخ انقضای آنان در ماه‌های سپری شده سال ۱۴۰۰ بوده، تا پایان آذرماه سال ۱۴۰۰ تمدید شوند. رییس مرکز شماره‌گذاری و تعویض پلاک پلیس راهور ناجا با بیان اینکه در حال حاضر خدمات با سرعت مطلوبی در مراکز شماره‌گذاری و تعویض پلاک در حال انجام است، اظهارکرد:‌ به همین دلیل نیز افراد دارای وکالتنامه که تاریخ آن در ماه‌های سپری شده در سال ۱۴۰۰ بوده و منقضی شده است، تنها تا پایان آذرماه ۱۴۰۰ مهلت دارند که از تمدید اعتبار اختصاص داده شده بهره‌مند شوند و پس از آن باید وکالتنامه جدید دریافت کنند. محمدی با بیان اینکه این مدت تمدید نمی‌شود، اظهارکرد:‌ افرادی که وکالتنامه‌شان برای نقل و انتقال خودرو در سال ۱۴۰۰ منقضی شده و تا کنون موفق به دریافت خدمات مربوطه از مراکز شماره‌گذاری و تعویض پلاک نشده‌اند، تا ۳۰ آذرماه مهلت دارند تا با مراجعه به سایت نوبت‌دهی اینترنتی نسبت به دریافت نوبت خود اقدام کرده و نسبت به تعویض پلاک و نقل و انتقال خودرو اقدام کنند.وی بار دیگر تاکید کرد که افرادی که موفق به مراجعه به مراکز شماره گذاری و انتقال سند مالکیت نشده‌اند فقط تا 30 آذر ماه سال جاری فرصت دارند و بعد از این تاریخ وکالت نامه های آن ها از درجه اعتبار ساقط و از گرفتن خدمات نیز محروم خواهند شد.
166,تراژدی آلودگی هواجزء به جزء موضوع آلودگی هوا که محیط زیست، سایر متولیان قانون هوای پاک و نهادهای نظارتی بازیگران آن هستند، با اظهارات متناقضی همراه بوده است. در شرایطی که سازمان بازرسی بابت نحوه اجرای وظایف چه در بعد نظارت و چه در بعد اجرای قانون هوای پاک به سازمان محیط زیست اخطار داده است و برخی از کارشناسان هم به عملکرد این سازمان انتقاداتی وارد کرده‌اند اما مسوولان محیط زیست نظر دیگری دارند.به گزارش ایسنا، آلودگی هوا ترکیب اضافه‌ای است که در این سال‌ها به‌کرات به گوش می‌رسد؛ عبارتی که تبدیل به یکی از اصلی‌ترین چالش‌های مردم شده‌ است. سازمان حفاظت محیط زیست، به عنوان متولی اصلی این موضوع، از اجرای کامل و بی‌نقص وظایفش می‌گوید. همه چیز خوب است و از این بهتر نمی‌شود. اگر هم قصوری بوده، سازمان حفاظت محیط زیست زورش به آن نمی‌رسیده است. از سوی دیگر سازمان بازرسی کشور نظر دیگری دارند. این نهاد از اجرای ناقص وظایف اجرایی و نظارتی سازمان می‌گویند اما محیط زیست با دفاع از عملکرد خود توپ را به زمین سایر مسوولان قانون هوای پاک می‌اندازد. حال پرسش اصلی این است که بالاخره توپ در زمین چه کسی است؟ راستی، در این هوای غبارآلود نمی‌توان تشخیص داد که اصلا توپی وجود دارد یا نه.با یادآوری وظایف محیط زیست توسط مشاور فراکسیون محیط زیست مجلس آغاز می‌کنیم. وحید نوروزی با اشاره به اختیارات و وظایف سازمان حفاظت محیط زیست به ایسنا می‌گوید: بر اساس قانون هوای پاک، سازمان حفاظت محیط زیست متولی اصلی نظارت و اجرای دستورالعمل‌های زیست‌محیطی است. این سازمان از نظر مجوزهای قانونی و مفاد قانون برای مقابله با فعالیت‌هایی که برای محیط زیست آسیب‌زا هستند، اختیار تام دارد.اما اداره کل محیط زیست استان تهران نظر دیگری دارد. سعید محمودی - مدیر اداره کل محیط زیست استان تهران - نیز در حالی که عملکرد مجموعه خود را بی‌نقص می داند، تاکید می‌کند: محیط زیست وظایف خود را به‌صورت کامل و صد درصدی انجام داده‌ است. در صورتی که سازمان بازرسی باز هم از ما سوالاتی داشته‌ باشد، آماده پاسخگویی خواهیم بود البته محیط زیست تاکنون وظایف خود را - که بیشتر هم نظارتی است- انجام داده است.به گفته زهره عبادتی - معاون محیط زیست انسانی این اداره کل - بر اساس وظایف نظارتی که در قانون هوای پاک داریم تنها می‌توانیم با دستگاه‌ها مکاتبه و جلسات را برگزار و گزارش‌ها را دریافت کنیم و در نهایت زمانی که نتیجه دلخواه حاصل نشود به دستگاه نظارتی ارجاع بدهیم تا بررسی و اقدامات قانونی را انجام دهند. در قانون برای ما تکلیفی در جهت دخالت مستقیم تعریف نشده‌ است.مازوت؛ سوختی که دودش به چشم محیط زیست می‌رودمازوت، سوختی است که به عنوان یکی از مشتقات نفت کوره، آلودگی زیادی ایجاد می‌کند و ممنوعیت مصرف آن دغدغه همیشگی فعالان زیست‌محیطی در سال‌های گذشته بوده‌ است. در سال‌های اخیر مصرف این سوخت بیش از پیش خبرساز و با انتقاداتی همراه و انگشت‌ها به سمت سازمان محیط زیست به عنوان دستگاه ناظر بر اجرای قانون هوای پاک نشانه گرفته شد.از قضا درباره این موضوع هم دیدگاه‌های متناقضی مطرح شده است. نوروزی در پرونده مصرف مازوت در پاسخ به ادعای سازمان حفاظت محیط زیست مبنی بر اجرای کامل وظایف خود می‌گوید: این سازمان علاوه بر نقش اجرایی، نقش نظارتی نیز دارد. در حال حاضر این سازمان در موضوع آلودگی هوا نقش نظارتی خود را به‌درستی انجام نداده و در مواردی مانند شایعات مصرف مازوت در کشور به موضوع ورود جدی نکرده است.در طرف مقابل اما عبادتی در پاسخ به این پرسش که با وجود تاکید بر مصرف نشدن نفت کوره در صنایع و نیروگاه‌های تهران چرا خودداری از مصرف این سوخت جزو مصوبات کمیته اضطرار آلودگی هوای تهران بود، می‌گوید: نیروگاه‌ها و صنایع بزرگ‌مقیاس مانند پالایشگاه، شرکت روغن‌سازی و سیمان تهران که احتمال مصرف نفت کوره را دارند، به‌طور کامل تحت پایش و نظارت هستند و بعضا مخازن نفت کوره را پلمب کرده‌ایم و روزانه بر آن‌ها نظارت می‌کنیم.در ادامه، نوروزی با اشاره به قصور محیط زیست به‌خصوص در موضوع آلودگی هوا، انتقاداتی به مجریان و ناظران زیست‌محیطی وارد می‌کند و می‌گوید: سازمان حفاظت محیط زیست در حوزه‌هایی مانند آلودگی هوا نتوانسته نقش خود را به‌صورت موثر ایفا کند و شرایط نابسامان فعلی گواهی بر این موضوع است. این وظایف بر اساس اصل ۵۰ قانون اساسی و قانون حفاطت و بهسازی محیط زیست تعریف شده و مشخص است.
170,رشد ۲۶ درصدی در اعاده کالاهای متروکه در طول آبان‌ماهنماینده قوه قضاییه در سازمان اموال تملیکی با تشریح اهم اقدامات صورت‌گرفته در تعیین تکلیف کالاهای موجود در انبارهای این سازمان اظهار کرد: پس از بازدید کمتر از یک ماه پیش ریاست قوه قضاییه از انبار مرکزی سازمان اموال تملیکی در استان تهران، سه استان را مورد بازدید قرار دادیم؛ اولین استان، انبارهای پراکنده دیگر در استان تهران بود که از آن‌ها بازدید به‌عمل آمد و در این انبارها نیز همان شرایطی که در انبار مرکزی استان تهران حاکم بود، در این انبارها هم وجود داشت.به گزارش ایسنا به نقل از قوه قضاییه، رسولی فاضل نماینده قوه قضاییه در سازمان اموال تملیکی با اشاره از بازدید انجام شده از انبارهای اموال تملیکی و گمرک استان قم اظهار کرد: در جریان بازدید از انبارهای اموال تملیکی در استان قم اعلام شد که حدود ۴۰ پرونده در شعب تجدید نظر تعزیرات است و اگر هر چه زودتر رای قطعی برای آن‌ها صادر شود، حدود یک‌سوم از انبارها تخلیه خواهد شد.تجهیزات مونوریل قم در حال تعیین تکلیف استوی با اشاره به وضعیت تجهیزات مونوریل قم در انبارهای گمرک این استان عنوان کرد: در همان‌جا مقرر شد تا ۱۵ آذرماه در خصوص این تجهیزات تعیین تکلیف صورت گیرد. در این خصوص شاهد هستیم که استاندار، دادستان مرکز استان، شهردار و شرکت متولی مونوریل قم همگی در تب و تاب هستند که هر چه زودتر این تجهیزات را تعیین تکلیف کنند.وی با اشاره به بازدید خود از انبارهای اموال تملیکی در استان سمنان اظهار کرد: علی‌رغم اینکه اداره‌کل اموال تملیکی استان سمنان در سال ۹۷ راه‌اندازی شده کالاهای زیادی در انبارهای اموال تملیکی این استان وجود داشت که در این خصوص متذکر شدیم تا اقدامات لازم جهت تعیین تکلیف کالاهای موجود در این انبارهای صورت گیرد.پیگیری ۳ پرونده سنگین توسط نماینده قوه قضاییه در جریان بازدید از انبارهای اموال تملیکی سمناننماینده قوه قضاییه در سازمان اموال تملیکی تصریح کرد: در همان محل، سه پرونده لاستیک که دارای حجم قابل توجهی بود، مورد پیگیری قرار گرفت و در خصوص این پرونده‌ها با مدیرکل تعزیرات استان سمنان تماس تلفنی برقرار کردیم. فقط در یک مورد از این پرونده‌ها که حجیم‌ترین پرونده نیز بود، تعزیرات اعلام کرد که خردادماه دستور فروش صادر شده، اما دستور فروش به سازمان اموال تملیکی نیامده بود و مقرر شد در اولین فرصت نسبت به فروش کالا اقدام شود.تاکید بر تسریع در تعیین تکلیف لوازم یدکی خودرو به ارزش ۲۰۰ میلیارد تومانوی گفت: علت اینکه از انبارهای اموال تملیکی استان سمنان بازدید به‌عمل آمد این بود که چندی پیش مطلع شدیم که کالای باارزشی به‌صورت قاچاق در این استان توقیف شده و رای قطعی نیز برای آن صادر شده، اما همچنان تعیین تکلیف نشده بود. در جریان بررسی این موضوع با حجم قابل توجهی از لوازم یدکی خودرو مواجه شدیم و بنابر اعلام مدیرکل اموال تملیکی استان سمنان، تقریبا ۲۰۰ میلیارد تومان ارزش این کالا است که مقداری از آن در مزایده‌های قبلی فروخته شده و ضرورت دارد هر چه سریع‌تر نسبت به تعیین تکلیف مابقی این لوازم اقدام شود.وی افزود: با توجه به شرایط ویژه این کالا پیشنهاد ما این بود که ستاد سازمان اموال تملیکی مستقیما برای تعیین تکلیف این کالا ورود داشته باشد تا هم سرعت، هم دقت و هم صرفه و صلاح دولت رعایت شود.استخراج ۶۹۶ پرونده برای رسیدگی در پی حضور ۲۵ نفر از قضات دادگستری و عوامل تعزیرات در سازمان اموال تملیکیفاضل با اشاره به بررسی پرونده‌های سازمان اموال تملیکی از سوی ۲۵ نفر از قضات دادگستری و عوامل سازمان تعزیرات در پی بازدید ریاست قوه قضاییه از انبارهای اموال تملیکی در استان تهران تصریح کرد: در جریان این بررسی‌ها ۶۹۶ پرونده برای رسیدگی استخراج شد که از این میزان ۳۴۱ پرونده به دادسرا جهت رسیدگی دقیق‌تر منتقل شد و در نتیجه آن در خصوص ۱۰۹ پرونده طی همین مدت گذشته رای انهدام صادر شد.وی ادامه داد: در خصوص سه پرونده رای به برائت و در خصوص چهار پرونده حکم قطعی صادر شد. ۴۵ پرونده نیز در دادسرا در حال رسیدگی است و ۳۸ پرونده دارای عدم سابقه در دادسراست؛ به این معنا که کالا موجود است، اما سابقه آن در دادسرا یافت نشد و این موضوع ناشی از خلاهایی است که میان کاشف، سازمان اموال تملیکی و مراجع قضایی است و باید برطرف شود.وی با اشاره به صدور قرار عدم صلاحیت در خصوص ۳۰ پرونده و ارجاع این پرونده‌ها به تعزیرات اظهار کرد: در خصوص تشکیل پرونده در سازمان اموال تملیکی در آبان‌ماه چهار هزار و ۴۶۰ پرونده تشکیل شده و در از ابتدای سال تاکنون ۳۲ هزار و ۴۷۱ پرونده تشکیل شده که مجموعا مربوط به مرجع قضایی و تعزیرات حکومتی است.تعیین تکلیف حدود هفت هزار پرونده در پی بازدید رئیس قوه قضاییه از انبارهای اموال تملیکینماینده قوه قضاییه در سازمان اموال تملیکی با اشاره به تعیین تکلیف شش هزار و ۹۳۲ پرونده در آبان‌ماه سال جاری اظهار کرد: مجموع پرونده‌های تعیین تکلیف شده از ابتدای سال تاکنون ۳۶ هزار و ۸۷۲ پرونده بوده‌است.سازمان اموال تملیکی پس از بازدید ریاست قوه قضاییه حرکت رو به جلویی داشته‌استوی با اشاره به انواع عملیات‌های موجود در سازمان اموال تملیکی اعم از انهدام، استرداد، اعاده، مزایده، مذاکره و حراج تصریح کرد: در زمینه انهدام کالای فاسد نسبت انهدام در آبان‌ماه با مهرماه ۳۶۲ درصد است؛ به این معنا که ردیف کالایی که برای انهدام کالای فاسد در مهرماه داشته‌ایم، دو هزار و ۴۸۷ ردیف بوده و در آبان‌ماه ۱۱ هزار و ۴۸۹ ردیف بوده‌است. این نشان می‌دهد که سازمان اموال تملیکی پس از بازدید ریاست قوه قضاییه حرکت رو به جلویی را داشته‌ و پیشرفت چشمگیری داشته است.وی بیان کرد: عملیات اعاده در خصوص کالاهای متروکه انجام می‌شود؛ به این معنا که کالای متروکه‌ای به سازمان اموال تملیکی معرفی شده و تحویل سازمان اموال تملیکی شده و صاحب کالا درخواست اعاده کرده و بر اساس قانون، سازمان اموال تملیکی موظف است که کالا را به صاحب آن اعاده کند.رشد ۲۶ درصدی در اعاده کالاهای متروکه در طول آبان‌ماهفاضل  ادامه داد: در این خصوص، میانگین هفت ماهه از فروردین تا مهرماه ۹۴۴ میلیارد ریال بوده‌است و تنها در آبان‌ماه هزار و ۱۹۶ میلیارد ریال بوده‌است که حکایت از رشد بیش از ۲۶ درصدی در اعاده کالاهای متروکه در طول آبان‌ماه دارد.وی در خصوص کالاهای استردادی نیز گفت: در خصوص کالای قاچاقی که توسط کاشف کشف و تحویل سازمان اموال تملیکی می‌شود و با رای مراجع قضایی و یا تعزیرات سازمان ملزم به استرداد است، مقایسه میان مهر و آبان‌ماه حکایت از آمار بیش از ۶.۴ دهم درصد دارد؛نماینده قوه قضاییه در سازمان اموال تملیکی اظهار کرد: در مردادماه هزار و ۴۰۷ ردیف کالا، در شهریورماه دو هزار و ۵۴۹ ردیف کالا، هزار و ۹۳۹ ردیف کالا در مهرماه و دو هزار و ۶۲ ردیف کالا در آبان‌ماه استرداد شده‌است که حکایت از حرکت رو به جلوی سازمان اموال تملیکی در استرداد کالا دارد.برگزاری اولین عملیات حراج پس از کرونا و واریز ۱۳۱ میلیارد ریال به خزانه دولتوی در خصوص عملیات حراج نیز گفت: به‌دلیل بیماری کرونا و دلایل دیگر این موضوع دو سال معطل مانده بود و اجرا نمی‌شد؛ اما با توجه به تاکیدات نمایندگان قوه قضاییه به هیات مدیره سازمان اموال تملیکی، اولین حراج برگزار شد که از مجموع ۵۵۲ میلیارد ریال کالایی که به حراج گذاشته شد، ۱۳۱ میلیارد ریال به فروش رفت و این مبلغ به خزانه دولت واریز شد.فاضل در خصوص عملیات مذاکره نیز گفت: به‌دلایلی سازمان اموال تملیکی ناچار است تا برخی از کالاها را با رعایت قوانین، مقررات و آیین‌نامه معاملاتی در مذاکره به فروش برساند؛ در این خصوص، در آبان‌ماه سه هزار و ۱۹۷ میلیارد ریال ارزش کارشناسی کالا بوده که در مذاکره برای فروش گذاشته شده و در نهایت فروش سازمان اموال تملیکی سه هزار و ۹۶۹ میلیارد ریال بوده که در این مورد نیز نسبت به گذشته رشد را شاهد هستیم.رشد ۲۴ درصدی عملیات مزایده در آبان‌ماهنماینده قوه قضاییه در سازمان اموال تملیکی در خصوص عملیات مزایده نیز گفت: مزایده آبان‌ماه نشان‌دهنده رشد قابل توجهی نسبت به مدت قبل است و بین آبان و مهرماه بیش از ۲۴ درصد رشد داشته‌است؛ به این معنا که فروش مهرماه سازمان اموال تملیکی ۹۱۳ میلیارد ریال بوده و فروش آبان‌ماه سازمان اموال تملیکی هزار و ۱۴۰ میلیارد ریال بوده‌است.وی در پایان تصریح کرد: در حال حاضر مزایده سازمان اموال تملیکی در حال برگزاری است و از هشتم آذرماه مزایده آغاز شده و تا چهاردهم آذرماه نیز برای بازدید کالا زمان تعیین شده‌است. پس از بسته شدن سایت، روز ۱۶ آذرماه رمزگشایی سایت صورت می‌گیرد و در روز ۲۳ آذرماه مرحله دوم حراج حضوری صورت می‌گیرد.امیدواریم با ورود رسانه‌ها و به‌خصوص صدا و سیما به موضوع سازمان اموال تملیکی که در پی بازدید ریاست قوه قضاییه صورت گرفت، این حراج‌ها و مزایده‌ها با رشد چشم‌گیری مواجه شود و استقبال خوبی صورت خواهد گرفت.
171,خبرگزاری فارس- گروه سینما: سریال کره‌ای «عازم جهنم» بیستم نوامبر (۲۹ آبان) در نتفلیکس عرضه شد و در کمتر از ۲۴ ساعت توانست رکورد «بازی مرکب» را بشکند و در ۹۳ کشور به پربیننده‌ترین سریال اینترنتی تبدیل شود. برای اولین بار ساخت این مجموعه در آوریل ۲۰۲۰ اعلام و مراحل پیش تولید و انتخاب بازیگران آغاز شد.  این مجموعه نخستین بار در فستیوال بین المللی فیلم تورنتو درسپتامبر ۲۰۲۱ به نمایش درآمد و اولین درام کره­ای بود که در این فستیوال حضور پیدا کرده است. پخش سریال از نتفلیکس در نوامبر ۲۰۲۱ آغاز شد و در طول یک روز اول نمایش اش جزو ده سریال اول و پربیننده آن شد و رکورد بازی مرکب را در تماشای مخاطبان شکست و به عنوان پرمخاطب‌ترین سریال جهان شناخته شد.«اهل جهنم» سریالی دارم در ژانر وحشت و فانتزی است و داستان دیوهایی فرازمینی را روایت می‌کند که هنگام مرگ انسان‌ها، ناگهان ظاهر می‌­شوند تا آن‌ها را بسوزانند و با خود به جهنم ببرند. این اتفاقات عجیب و ماورائی موجب بی‌نظمی و هرج و مرج در جامعه می‌شوند؛ در این میان یک گروه مذهبی به نام حقیقت ـ به ریاست جئونگ جین‌سو ـ دایره نفوذ و قدرت خود را افزایش می‌‌دهد.
178,مهلت ثبت‌نام آزمون دکتری امروز پایان می‌یابدمهلت ثبت‌نام برای شرکت در آزمون دکتری ۱۴۰۱ دانشگاهها و موسسات آموزش عالی امروز جمعه ۱۲ آذر پایان می‌یابد.به گزارش ایسنا، مهلت متقاضیان ثبت‌نام در آزمون ورودی مقطع دکتری نیمه متمرکز(Ph.D) سال ۱۴۰۱ برای پذیرش در دوره‌های روزانه، نوبت دوم، دانشگاه آزاد اسلامی، دانشگاه پیام نور، دانشگاه‌ها و مؤسسات آموزش عالی غیرانتفاعی و پردیس خودگردان دانشگاه‌ها و مؤسسات آموزش عالی که از روز دوشنبه مورخ اول آذر ماه آغاز شده بود، پس از تمدید مجدد، ساعت ۲۴ امروز جمعه ۱۲ آذر پایان می‌یابد. داوطلبان متقاضی ثبت‌نام در آزمون ورودی مقطع دکتری نیمه متمرکز(Ph.D) سال ۱۴۰۱  و همچنین کسانی که تاکنون در آزمون ثبت‌نام کردند می‌توانند در این مهلت تمدید شده نسبت به ثبت‌نام خود اقدام و اطلاعات خود را ویرایش کنند. به متقاضیان توصیه می‌شود که مطابق دستورالعمل مندرج در دفترچه راهنمای ثبت‌نام، ابتدا فرم پیش‌نویس تقاضانامه مندرج در دفترچه مذکور را تکمیل کرده و سپس براساس فرم پیش‌نویس با مراجعه به درگاه اطلاع‌رسانی سازمان سنجش، اطلاعات لازم را بر اساس بندهای برنامه نرم‌افزاری ثبت‌نام وارد کنند. همچنین لازم است در درج اطلاعات ثبت‌نام دقت کنند.  متقاضیان پس از تکمیل تقاضانامه، دریافت شماره پرونده شش رقمی و کدپیگیری ۱۶ رقمی یک نسخه پرینت از تقاضانامه تهیه و نزد خود نگهداری کنند. در انتخاب کدرشته‌ امتحانی و همچنین شهرستان محل حوزه امتحانی خود دقت کنند؛ پس از دریافت کد پیگیری ۱۶ رقمی در این خصوص، به درخواست‌های متقاضیان مبنی بر اصلاح و یا جابجایی ترتیب اثر داده نخواهد شد. براساس برنامه زمانی پیش‌بینی شده آزمون ورودی مقطع دکتری نیمه متمرکز(Ph.D) سال ۱۴۰۱ در روز جمعه مورخ شش اسفند برگزار خواهد شد. متقاضیان لازم است از روز سوم تا روز پنجم اسفند ماه با مراجعه به درگاه اطلاع‌رسانی سازمان سنجش آموزش کشور نسبت به تهیه پرینت کارت شرکت در آزمون و راهنمای شرکت در آزمون اقدام کنند. هر متقاضی براساس ضوابط مندرج در دفترچه راهنمای ثبت‌نام و شرکت در آزمون می‌تواند در یک کدرشته‌ امتحانی ثبت‌نام‌ و در آزمون مربوط شرکت‌ کند.
190,رئیس سازمان صمت آذربایجان‌شرقی، گفت: مدیرعامل شرکت مس ایران قول داده‌اند موضوع تشکیل شرکت مس آذربایجان‌ را پیگیری کنند. غلامعلی راستی در گفت‌وگو با خبرنگار فارس در تبریز، اظهار کرد: اخیرا آقای سعید محمد، مدیرعامل شرکت مس ایران در تبریز حضور یافته و همراه ایشان و مدیرعامل مس‌سونگون با استاندار جلسه‌ای برگزار کردیم.وی افزود: در آن جلسه درخواست جدی ما این بود که شرکت مس آذربایجان حتما تشکیل یابد و کل امکانات و همه حساب‌های مالی این شرکت به بانک‌های استان انتقال یابد.راستی تصریح کرد: مدیرعامل شرکت مس ایران قول داده این کار را انجام دهد؛ ما هم پیگیر هستیم حتما این اتفاق برای استان بیفتد.۲۰ درصد ذخایر مس کشور در سونگونرئیس سازمان صمت آذربایجان‌شرقی، مس‌سونگون را یک ظرفیت بزرگ برای استان و کشور دانست و ادامه داد: ۲۰ درصد ذخایر مس کشور و یک درصد ذخایر مس جهان در این معدن قرار دارد.وی اضافه کرد: البته این آمار مربوط به ذخایر کشف شده معدن بوده و امکان دارد ذخایر دیگری هم موجود باشند که هنوز اکتشاف نشده‌اند.این مسوول مدعی شد: مس‌سونگون از لحاظ اشتغال و درآمدزایی اهمیت بسزایی برای استان دارد و راه‌اندازی خط ذوب مس در سونگون در حال نهایی شدن است؛ شهرک پایین دستی صنایع مس نیز به‌زودی در خود ورزقان آغاز به‌کار خواهد کرد.
193,دستور خاندوزی برای تسریع در رسیدگی به شکایات مالیاتی تولیدکنندگانوزیر امور اقتصادی و دارایی اعلام کرد که براساس ابلاغ به مرکز دادخواهی مالیاتی، باید شکایات تولیدکنندگان درباره مالیات در کمتر از یک ماه بررسی شود.به گزارش ایسنا، احسان خاندوزی در صفحه شخصی خود در توئیتر نوشت: «به مرکز دادخواهی مالیاتی ابلاغ شد که شکایت‌های ‎تولیدکنندگان درباره ‎مالیات باید در کمتر از یک ماه بسرعت رسیدگی شود. نظارت وزارت اقتصاد بر روند شکایات مالیاتی هم از دیروز ‎سامانه‌ای شد تا سفارش و توصیه در مسیر رسیدگی پرونده‌ها کاهش یابد و مسیر کاغذی حذف شد.»
201,اعتراض به مضامین غیراخلاقی کتب درسی در آمریکا/ انجمن کتابخانه‌های آمریکا: وضعیت اعتراضات بی‌سابقه است!به گزارش خبرنگار رسانه خبرگزاری فارس به نقل از گاردین، انجمن کتابخانه‌های آمریکا، که چالش‌های کتاب‌ها را رصد می‌کند، می‌گوید رسانه‌های اجتماعی اعتراض‌ها را به بالاترین میزان در دهه‌های اخیر افزایش داده‌اند.کتابخانه‌های ایالات متحده از افزایش تلاش‌های سازمان یافته برای ممنوعیت کتاب در مدارس خبر می‌دهند. مشکل اصلی معترضین مضامین غیراخلاقی موجود در محتوای کتاب‌ها عنوان شده است.از فراخوان‌ها در ویرجینیا برای سوزاندن کتاب‌های «صریح جنسی» در کتابخانه‌های مدرسه گرفته تا موجی از چالش‌ها برای عناوین نویسندگان از تونی موریسون تا آلیسون بچدل، انجمن کتابخانه‌های آمریکا افزایش بی‌سابقه‌ای در تلاش‌ها برای ممنوع کردن کتاب‌ها در کتابخانه‌ها را نشان می‌دهد که توسط کمپین های محافظه کار سازماندهی شده و به آنها دامن می زنند.دبورا کالدول استون، مدیر انجمن کتابخانه‌های آمریکا(ALA): « هیچ‌وقت این حجم گسترده‌ از چالش‌ها را در زمان حضورم در انجمن طی ۲۰ سال گذشته ندیده‌ام. ما هیچ وقت نبوده که روزی چهار یا پنج گزارش در روزهای متوالی دریافت کنیم، گاهی اوقات به هشت گزارش در روز هم می‌رسد. «رسانه‌های اجتماعی چالش‌های محلی را تشدید می‌کنند و در حال پخش شدن هستند، اما ما همچنین تعدادی سازمان را مشاهده کرده‌ایم که اعضای محلی را برای رفتن به جلسات هیئت مدیره مدرسه و کتاب‌های چالشی تحریک می‌کنند. ما شاهد کمپینی برای حذف کتاب‌ها هستیم، به‌ویژه کتاب‌هایی که با مضامین «LGBTQIA»(همجنسبازها) و کتاب‌هایی که با نژادپرستی سروکار دارند.کتاب «آبی‌ترین چشم» اثر تونی موریسون به دلیل محتوای «صریح» از کتابخانه‌های مدارس در یوتا حذف شد. در ویرجینیا، معشوق برنده جایزه نوبل به دلایل مشابهی به چالش کشیده شده است. Fun Home(خانه جالب) نوشته بچدل، خاطرات مصور با موضوع تمایلات و عادات جنسی خود و پدرش و تمایلات جنسی پدرش، به دلیل مضامین دگرباشان جنسی از قفسه‌های کانزاس شمالی بیرون کشیده شد، در حالی که یکی از ناحیه‌های پنسیلوانیا در جنوب، فهرست بلندبالایی از عناوین نژادژرستانه و با موضوعات رنگین‌پوستان را ممنوع کرد.این بخشی از مشکلات مردم آمریکا با کتاب‌هایی است که آن را مایه نگرانی خانواده و به ویژه کودکان و نوجوانان خود می‌دانند و هر روز بیش از پیش از مشکلات و اعتراضات مدنی در آمریکا و تقریبا در تمام ایالت‌ها برای جمع کردن کتاب‌های مشکل‌دار جنسی در مدارس و کتابخانه‌ها حکایت دارد. افزایش اعتراضات نشان می‌دهد مردم آمریکا نمی‌خواهند هرچیزی در مدرسه به کودکانشان خورانده شود.
202,فراخوان انتشار طراحی شخصیت سواد رسانه‌ای منتشر شدبه گزارش خبرگزاری فارس، در این فراخوان از صاحب‌نظران و علاقمندان حوزه سواد رسانه‌ای دعوت شده تا طرح‌ها و ایده‌های خود را در مورد طراحی شخصیت (کاراکتر) سواد رسانه‌ای به این مرکز ارسال کنند.بنا بر این گزارش، در این فراخوان با تاکید بر انتقال مفاهیم از طریق شخصیت‌های کارتونی و انیمیشن(پویانمایی) آمده است: مرکز توسعه فرهنگ هنر در فضای مجازی در راستای ماموریت خود برای اشاعه مفاهیم سواد رسانه‌ای، از صاحب‌نظران عرصه هنرهای دیجیتالی برای طراحی شخصیت سواد رسانه‌ای دعوت کرده است.مرجع و مروج بودن، مخاطب پسند بودن و شایستگی‌های فردی، شامل خصوصیات اخلاقی و عملی از ویژگیهای مدنظر مرکز توسعه فرهنگ و هنر در فضای مجازی وزارت فرهنگ و ارشاد اسلامی است.علاقمندان به شرکت در این فراخوان باید «دربرگیری خصوصیات فرهنگی و تربیتی سازنده برای رشد و اعتلای جامعه متناسب با فرهنگ ایرانی و اسلامی و لحاظ قرار دادن ساحت‌های تربیتی چندگانه و مهارت‌های زندگی ذیل ترویج سواد رسانه‌های (نگاه تربیتی، رشد و آگاهی بخشی به سواد رسانه‌ای) شامل ابعاد اعتقادی، عبادی و اخلاقی، زیبایی‌شناختی و هنری، اقتصادی و حرفه‌ای، علمی و فناورانه را در طراحی‌ شخصیت مورد نظر خود رعایت کنند.فعالان هنرهای دیجیتالی علاقمند به شرکت در این فراخوان می‌توانند برای کسب اطلاعات بیشتر به سامانه https://platzaar.ir/  مراجعه نمایند.
206,​رونمایی از «پتروصاد» به عنوان طرح جدید بانک صادرات‌ در تامین مالی پتروشیمی‌هااخبار شرکت‌ها: به گزارش روابط‌عمومی بانک صادرات ایران، همزمان با دومین روز از برگزاری هشتمین نمایشگاه بین‌المللی بورس، بانک، بیمه و خصوصی‌سازی و سیزدهمین نمایشگاه معرفی فرصت‌های سرمایه‌گذاری کشور در جزیره کیش، از طرح «پتروصاد» بانک صادرات ایران با هدف افزایش سقف تامین سرمایه و تسهیل در اجرای پروژه‌های پیشران صنعت نفت، گاز و پتروشیمی با استفاده از قابلیت‌ها و تجربیات سال‌های اخیر و به‌کارگیری ظرفیت‌ شرکت‌های ابزاری توسط مدیرعامل این بانک رونمایی شد.حجت‌اله صیدی در نشست تخصصی «روش‌های تأمین مالی مگاپروژه‌ها و طرح‌های بزرگ صنعتی کشور با تمرکز بر صنعت ارزش‌آفرین پتروشیمی‌ها» که با حضور مدیران عامل بانک‌ها، مدیرعامل گروه صنایع پتروشیمی خلیج‌فارس، سیاستگذاران و مسئولان اقتصادی، تنی چند از  نمایندگان مجلس و مدیران بازار سرمایه برگزار شد، «پتروصاد» بانک صادرات ایران را طرحی نو برای کاهش هزینه‌ها، تسهیل عملیات و تامین مالی پروژه‌های دارای اولویت با استفاده از قابلیت‌ها و ظرفیت‌های بانک و شرکت‌های ‎گروه مالی سپهر صادرات، تامین سرمایه سپهر، بیمه سرمد، صرافی سپهر، پرداخت الکترونیک سپهر و کارگزاری بانک صادرات ایران توصیف کرد.وی با بیان اینکه صنعت نفت، گاز و پتروشیمی مزیت رقابتی کشور است و تاکنون کارهای بزرگی در این صنعت صورت گرفته است، تاکید کرد: به هر میزان که از این صنعت غفلت کنیم، زیان کرده‌ایم و باید به طور کامل به این صنعت بپردازیم.صیدی گفت: ماده اولیه گاز با نرخ ارزان در دسترس و فرآیند تولید آن در کشور آسان است. شرکت صنایع پتروشیمی خلیج‌فارس تاکنون یک سوم تولید پتروشیمی کشور را به خود اختصاص داده و برنامه‌ریزی برای تولید ۴۰ تن طی سال‌های آینده انجام شده که باید سالانه ۳ میلیون تن افزایش یابد و تحقق این روند به برنامه‌ریزی و تامین مالی ویژه، رفع موانع و قوانین نظارتی مناسب نیاز دارد.وی با بیان این که برای تحقق هدف یادشده، نظام بانکی باید سالانه دو میلیارد دلار در این صنعت تامین مالی انجام دهد، افزود: بانک صادرات ایران با ارائه طرح جدید «پتروصاد» در تلاش است  ۲۵ تا ۳۰ درصد از این میزان را عملیاتی کند.مدیرعامل بانک صادرات ایران با اظهار امیدواری نسبت به پیشی گرفتن هلدینگ پتروشیمی خلیج‌فارس از رقبای خارجی برای تولید و توسعه صنایع پتروشیمی اظهار کرد: برای تامین مالی در این صنعت، از ظرفیت شعب خارجی بانک صادرات ایران نیز استفاده خواهد شد.صیدی همچنین از شرکت‌های پتروشیمی خواست افزایش سرمایه و ورود شرکت‌‌های زیرمجموعه به بازار سرمایه را با جدیت بیشتری دنبال کنند و تاکید کرد بانک‌ها نیز از برنامه تامین مالی آنها حمایت خواهند کرد.در این نشست جعفر ربیعی، مدیرعامل گروه صنایع پتروشیمی خلیج‌فارس با قدردانی از اقدامات بانک‌های حاضر در این نشست در حمایت از صنعت پتروشیمی گفت: صنعت پتروشیمی به اذعان همه مسئولان، زمینه‌ساز عبور از تحریم بوده است و اگر پتروشیمی‌ها نبودند، نمی‌توانستیم از تحریم عبور کنیم.وی با انتقاد از تقبیح صادرات و زیر سوال بردن برخی زحمات و تلاش‌ها در این حوزه در برخی رسانه‌ها، افزود: تامین ارز از مسیر صادرات حاصل می‌شود و از اهمیت دو عامل تولید و صادرات در حل مشکلات اقتصادی کشور نباید غافل بود.ربیعی با بیان این که ۵۳ هزار میلیارد تومان از طریق بانک‌ها در صنعت پتروشیمی تأمین مالی شده است، اظهار کرد: بانک‌ها تأمین‌کنندگان اصلی منابع مالی تولید هستند و اگر شرکت‌های تولیدی بتوانند ارتباطی مناسب، منطقی و علمی با شبکه بانکی پیدا کنند، مشکلات مالی آنها حل و فصل خواهد شد.وی افزود: در صنعت پتروشیمی ثابت کرده‌ایم که می‌توان با بانک به عنوان شریک راهبردی همکاری کرد و اگر  تفکر برد برد توسعه یابد، شبکه بانکی می‌تواند کمک مالی مناسبی به صنعت ارائه کند.
